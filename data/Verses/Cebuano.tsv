Book	Chapter	Verse	Text
Zephaniah	1	1	Ang pulong sa Ginoo nga midangat kang Zefanias nga anak ni Cusi nga anak ni Gedalias nga anak ni Amarias nga anak ni Hesekias, sa mga adlaw ni Josias nga anak ni Amon, ang hari sa Juda.
Zephaniah	1	2	Akong puohon sa hingpit ang tanang mga butang gikan sa nawong sa yuta, nag-ingon ang Ginoo.
Zephaniah	1	3	“Akong puohon ang tawo ug ang mananap, akong puohon ang mga langgam sa kalangitan, ug ang mga isda sa dagat. Akong pukanon ang mga daotan, akong puohon ang katawhan gikan sa nawong sa yuta, nag-ingon ang Ginoo.
Zephaniah	1	4	Akong tuy-oron ang akong kamot batok sa Juda, ug batok sa tanang mga nagpuyo sa Jerusalem; ug puohon nako niining dapita ang salin ni Baal ug ang ngalan sa mga pari nga nagsimba sa mga diosdios,
Zephaniah	1	5	kadtong nagsimba sa mga panon sa langit nga anaa sa mga atop sa balay; kadtong nagsimba ug nanumpa ngadto sa Ginoo, apan nanumpa pinaagi sa ngalan ni Milcom,
Zephaniah	1	6	sila nga mitalikod sa pagsunod sa Ginoo, kadtong wala mangita sa Ginoo o magpakisayod mahitungod kaniya.”
Zephaniah	1	7	Paghilom sa atubangan sa Ginoong Dios! Kay ang adlaw sa Ginoo ania na; ang Ginoo nag-andam ug usa ka halad ug naggahin sa iyang mga dinapit.
Zephaniah	1	8	Ug sa adlaw sa paghalad alang sa Ginoo, “Akong silotan ang mga tinugyanan ug ang mga anak sa hari, ug ang tanan nga nagsul-ob sa bisti sa mga langyaw.
Zephaniah	1	9	Nianang adlawa akong silotan kadtong tanan nga nanglukso sa tugkaran, ug kadtong nagpuno sa balay sa ilang agalon uban ang pagpanglupig ug pagpanglimbong.”
Zephaniah	1	10	“Nianang adlawa,” nag-ingon ang Ginoo, “usa ka paghilak ang madungog gikan sa Ganghaan sa Isda, dangoyngoy gikan sa Ikaduhang Puluy-anan, ang dakong dahunog sa pagkahugno gikan sa kabungtoran.
Zephaniah	1	11	Pagminatay kamo, O mga lumulupyo sa Mortar! Kay ang tanang tigpatigayon gilaglag na; gipamatay ang tanan nga nagbaligya ug plata.
Zephaniah	1	12	Nianang panahona susihon nako ang Jerusalem ginamit ang mga lampara, ug silotan nako ang mga tawo nga nahiuyon sa ilang kahimtang, nga nag-ingon diha sa ilang kasingkasing, “Ang Ginoo dili magbuhat ug maayo, o magbuhat ug daotan.”
Zephaniah	1	13	Ang ilang kabtangan mahimong sakmiton, ug ang ilang mga balay tumpagon. Bisan ug sila magtukod ug mga balay, sila dili makapuyo niini; bisan ug sila magtanom ug kaparasan, sila dili makainom sa bino gikan niini.”
Zephaniah	1	14	Ang dakong adlaw sa Ginoo duol na, kini nagkaduol na ug hapit na gayod moabot; ang tingog sa adlaw sa Ginoo pait gayod, ang kusgan nga tawo kusog nga nagsinggit didto.
Zephaniah	1	15	Kanang adlawa mao ang adlaw sa kaligutgot, adlaw sa kasamok ug sa kasakit, adlaw sa pagkalaglag ug sa pagkalumpag, adlaw sa kangitngit ug sa kadulom, adlaw sa panganod ug sa hilabihang kangitngit,
Zephaniah	1	16	adlaw sa pagpatingog sa trumpeta, singgit alang sa gubat, batok sa mga kinutaang siyudad ug batok sa mga habog nga mga bantayanang tore.
Zephaniah	1	17	Akong dad-on ang kasakitan diha sa mga tawo, aron sila maglakaw sama sa mga buta, tungod kay sila nakasala batok sa Ginoo; ang ilang dugo iyabo sama sa abog, ug ang ilang unod sama sa kinalibang.
Zephaniah	1	18	Ang ilang plata ug ang ilang bulawan dili makaluwas kanila sa adlaw sa kaligutgot sa Ginoo, sa kalayo sa iyang pagpangabubho, ang tibuok kalibotan maut-ot; kay sa kalit taposon niya sa makalilisang gayod silang tanan nga nagpuyo sa yuta.
Zephaniah	2	1	Panagtigom kamo, panagtigom, O nasod nga walay ulaw,
Zephaniah	2	2	sa dili pa kamo abogon sama sa uhot nga ipadpad, sa dili pa modangat kaninyo ang bangis nga kasuko sa Ginoo, sa dili pa modangat kaninyo ang adlaw sa kaligutgot sa Ginoo.
Zephaniah	2	3	Pangitaa ninyo ang Ginoo, kamong tanan nga mga maaghop sa yuta nga nagtuman sa iyang mga sugo; pangitaa ang pagkamatarong, pangitaa ang pagkamapaubsanon; basin ug kamo tagoan sa adlaw sa kaligutgot sa Ginoo.
Zephaniah	2	4	Kay ang Gaza talikdan, ug ang Askelon mahimo nga biniyaan; sa kaudtohon ang katawhan sa Asdod papahawaon, ug ang Ekron lukahon.
Zephaniah	2	5	Alaot kamo nga mga nagpuyo sa kabaybayonan, kamo nga nasod sa mga Keretihanon! Ang pulong sa Ginoo batok kaninyo, O Canaan, ang yuta sa mga Filistihanon; ikaw laglagon nako, hangtod nga wala nay nagpuyo nga mahibilin.
Zephaniah	2	6	Ug kamo, kabaybayonan, mahimong mga sibsibanan, nga may mga payag alang sa mga tigbantay sa mga karnero ug mga toril alang sa mga panon sa karnero.
Zephaniah	2	7	Ang baybayon mahimong kabtangan alang sa mga salin sa balay sa Juda diin sila manibsib, ug diha sa mga balay sa Askelon sila manghigda sa kagabhion. Kay ang Ginoo nga ilang Dios maghunahuna kanila ug magpahiuli sa ilang kahimtang.
Zephaniah	2	8	Nadungog nako ang pagtamay sa Moab ug ang mga pagbiaybiay sa mga Amonihanon, giunsa nila sa pagtamay ang akong katawhan, ug sa pagpasigarbo batok sa ilang utlanan.
Zephaniah	2	9	Busa ingon nga ako buhi, nag-ingon ang Ginoo sa mga panon, ang Dios sa Israel, ang Moab mahimong sama sa Sodoma, ug ang mga Amonihanon sama sa Gomora, usa ka yuta nga malukop sa mga kadyapa ug sa mga gahong sa asin, biniyaan hangtod sa kahangtoran. Ang mahibilin sa akong katawhan manakmit kanila ug ang salin sa akong nasod manag-iya kanila.
Zephaniah	2	10	Kini maoy maangkon nila ingon nga bayad sa ilang garbo, tungod kay sila nagtamay ug nagpagarbo batok sa katawhan sa Ginoo sa mga panon.
Zephaniah	2	11	Ang Ginoo mahimong makalilisang alang kanila; iyang pagutman ang tanang mga dios sa yuta, ug ngadto kaniya managyukbo, ang matag usa diha sa iyang dapit, ang tanang kayutaan sa mga nasod.
Zephaniah	2	12	Kamo usab, O mga Etiopianhon, pamatyon pinaagi sa akong espada.
Zephaniah	2	13	Ug iyang tuy-oron ang iyang kamot batok sa amihanan, ug laglagon ang Asiria; ug himoon niya nga biniyaan ang Ninibe, uga nga dapit sama sa kamingawan.
Zephaniah	2	14	Ang mga panon sa kahayopan manglubog sa taliwala niya, ang tanang mga mananap sa mga nasod, lakip ang agila ug ang eriso; magpuyo sa iyang mga ulohang siyudad, ang ngiwngiw mag-awit diha sa mga tamboanan ang uwak magtingog diha sa mga tugkaranan, kay ilang panguhaon ang mga hinimo ug kahoy nga cedro.
Zephaniah	2	15	Mao kini ang malipayong siyudad nga nagpuyo nga layo sa kakuyaw, nga nag-ingon sa iyang kaugalingon, “Ako mao ug walay nay lain.” Nahimo siya nga biniyaan, usa ka dapit nga lungib sa mga mananap! Ang tanan nga molabay kaniya magbiaybiay ug magwarawara sa iyang kumo.
Zephaniah	3	1	Alaot siya nga masukihon ug hugaw, ang malupigong siyudad!
Zephaniah	3	2	Siya dili mamati ug sulti, dili modawat ug pagbadlong, wala siya mosalig sa Ginoo, wala siya moduol sa iyang Dios.
Zephaniah	3	3	Ang iyang mga tinugyanan sa taliwala niya mga liyon nga nagngulob; ang iyang mga maghuhukom mao ang mga lobo sa kagabhion nga dili magsalin hangtod sa pagkabuntag.
Zephaniah	3	4	Ang iyang mga propeta mapatuyangon ug dili kasaligan nga mga tawo; ang iyang mga pari nagpasipala sa unsay balaan, gisupak nila ang Balaod.
Zephaniah	3	5	Ang Ginoo matarong diha kaniya, wala magbuhat ug sayop; matag buntag ipakita niya ang hustisya, sa matag kaadlawon siya dili magpakyas; apan ang dili matarong wala makaila ug kaulaw.
Zephaniah	3	6	Gipanglaglag nako ang mga nasod; ang ilang mga salipdanan nangaguba; ang ilang kadalanan gihimo nako nga awaaw aron nga walay makaagi niini; ang ilang mga siyudad nangatumpag, walay tawo, walay nagpuyo.
Zephaniah	3	7	Ako miingon, “Mahadlok gayod siya kanako, siya modawat ug pagbadlong, siya dili mawad-an ug panan-aw sa tanan nga gipabuhat nako kaniya.” Apan milabaw pa hinuon ang ilang tinguha sa pagbuhat sa daotan.
Zephaniah	3	8	Busa paghulat kamo kanako, nag-ingon ang Ginoo, hangtod sa adlaw nga ako mobarog ingon nga saksi. Kay ang akong hukom mao ang pagtigom sa mga nasod, sa pagtigom sa mga gingharian, aron ibubo nako ibabaw kanila ang akong kayugot, ang tibuok kainit sa akong kasuko; kay ang tibuok nga yuta ut-oton pinaagi sa kalayo sa akong pangabubho.
Zephaniah	3	9	Kay nianang panahona usbon nako ang sinultihan sa mga katawhan ngadto sa lunsay nga pinulongan, aron silang tanan magtawag sa ngalan sa Ginoo, ug mag-alagad kaniya uban ang hiniusa nga pag-uyon.
Zephaniah	3	10	Gikan sa unahan sa suba sa Etiopia ang akong mga tigpangamuyo, ang anak nga babaye sa akong mga nagkatibulaag, magdala sa akong halad.
Zephaniah	3	11	Nianang adlawa ikaw dili ibutang sa kaulawan tungod sa tanang binuhatan nga pinaagi niini ikaw misupil kanako; kay unya akong kuhaon gikan sa imong taliwala ang imong mga tawo nga mapahitas-ong nagpalabilabi, ug ikaw dili na mapahitas-on diha sa akong bukid nga balaan.
Zephaniah	3	12	Ipabilin nako sa imong taliwala ang katawhan nga mapaubsanon ug ubos. Sila modangop sa ngalan sa Ginoo,
Zephaniah	3	13	kadtong salin sa Israel; sila dili magbuhat ug sayop o mosulti ug mga bakak, o ang malimbongon nga dila makaplagan pa diha sa ilang baba. Sila manibsib ug manghigda, ug walay bisan kinsa nga maghadlok kanila.
Zephaniah	3	14	Pag-awit ug kusog, O anak nga babaye sa Zion, singgit, O Israel! Paglipay ug pagmaya uban sa tibuok nimong kasingkasing, O anak nga babaye sa Jerusalem!
Zephaniah	3	15	Gikuha sa Ginoo ang mga hukom batok kanimo, iyang giabog ang imong mga kaaway. Ang Hari sa Israel, ang Ginoo, anaa sa imong taliwala; dili na ikaw angay nga mahadlok sa daotan.
Zephaniah	3	16	Nianang adlawa kini isulti ngadto sa Jerusalem: Ayaw kahadlok, O Zion; ayaw paluyaha ang imong mga kamot.
Zephaniah	3	17	Ang Ginoo, ang imong Dios, anaa sa imong taliwala, usa ka manggugubat nga maghatag ug kadaogan; siya magmaya tungod kanimo uban ang kalipay, siya magbag-o kanimo diha sa iyang gugma; siya magmalipayon tungod kanimo uban ang pag-awit,
Zephaniah	3	18	sama sa adlaw sa kasaulogan. Akong kuhaon ang katalagman gikan kanimo aron dili na kamo bugalbugalan tungod niini.
Zephaniah	3	19	Nianang adlawa ako makighusay sa tanang nagdaogdaog kanimo. Ug akong luwason ang bakol ug tigomon ang mga sinalikway, ug ang ilang kaulawan himoon nako nga usa ka pagdayeg ug kabantog sa tibuok nga yuta.
Zephaniah	3	20	Nianang panahona dad-on ko kamo sa inyong pinuy-anan, sa panahon nga tigomon ko kamo. Kay kamo himoon nako nga bantogan ug dinayeg taliwala sa tanang mga katawhan sa yuta, sa diha nga ipahiuli nako ang inyong maayong kahimtang sa atubangan sa inyong mga mata, nag-ingon ang Ginoo.
Zechariah	1	1	Sa ikawalo nga bulan, sa ikaduha nga tuig ni Dario, ang pulong sa Ginoo midangat ngadto kang Zacarias nga anak ni Berekias nga anak ni Iddo, nga propeta nga nag-ingon,
Zechariah	1	2	“Ang Ginoo nasuko sa hilabihan sa inyong katigulangan.
Zechariah	1	3	Busa sultihi sila, Mao kini ang giingon sa Ginoo sa mga panon: Balik kamo kanako, nag-ingon ang Ginoo sa mga panon, ug ako mobalik kaninyo, nag-ingon ang Ginoo sa mga panon.
Zechariah	1	4	Ayaw kamo pagpakasama sa inyong katigulangan, nga kanila ang unang propeta misinggit, ‘Mao kini ang giingon sa Ginoo sa mga panon, Balik kamo karon gikan sa inyong daotan nga mga pamaagi, ug gikan sa inyong daotan nga mga buhat.’ Apan sila wala mamati o magpatalinghog kanako, nag-ingon ang Ginoo.
Zechariah	1	5	Ang inyong katigulangan, hain man sila? Ug ang mga propeta, buhi ba sila hangtod sa kahangtoran?
Zechariah	1	6	Apan ang akong mga pulong ug ang akong mga lagda nga akong gisugo sa akong mga alagad nga mga propeta, wala ba kini makaabot sa inyong katigulangan? Busa sila naghinulsol ug miingon, ‘Ingon nga ang Ginoo sa mga panon naghunahuna sa pagbuhat nganhi kanato sumala sa atong mga batasan ug sumala sa atong mga binuhatan, mao kini ang gibuhat niya kanato.’ ”
Zechariah	1	7	Sa ika-24 nga adlaw sa ikanapulo ug usa nga bulan, nga mao ang bulan sa Sebat, sa ikaduha nga tuig ni Dario, ang pulong sa Ginoo midangat kang Zacarias, ang anak ni Berekias nga anak ni Iddo, nga propeta. Ug si Zacarias miingon,
Zechariah	1	8	“Nakita nako niadtong gabhiona nga may usa ka tawo nga nagkabayo sa usa ka kabayo nga pula! Nagtindog siya taliwala sa mga kahoy nga mirto nga didto sa ubos, ug sa luyo niya dihay mga kabayo nga pula, kabang ug puti.
Zechariah	1	9	Unya miingon ako, ‘Agalon ko, unsa ba kini?’ Ug ang anghel nga nakigsulti kanako miingon kanako, ‘Ipakita nako kanimo kon unsa kini.’
Zechariah	1	10	Busa ang tawo nga nagtindog taliwala sa mga kahoy nga mirto mitubag, ‘Kini sila mao ang gipadala sa Ginoo aron sa pagbantay libot sa kalibotan.’
Zechariah	1	11	Ug sila mitubag sa anghel sa Ginoo nga nagtindog taliwala sa mga kahoy nga mirto, ‘Nalibot na namo ang kalibotan ug tan-awa, ang tibuok kalibotan nagpabilin nga malinawon.’
Zechariah	1	12	Unya ang anghel sa Ginoo miingon, ‘O Ginoo sa mga panon, hangtod kanus-a ba nga ikaw dili maluoy sa Jerusalem ug sa mga siyudad sa Juda nga imong gikasilagan sulod niining 70 ka tuig?’
Zechariah	1	13	Ug ang Ginoo mitubag sa anghel nga nakigsulti kanako uban sa maayo ug makahupay nga mga pulong.
Zechariah	1	14	Busa ang anghel nga nakigsulti kanako miingon kanako, ‘Singgit, mao kini ang giingon sa Ginoo sa mga panon: Ako nangabubho pag-ayo tungod sa Jerusalem ug tungod sa Zion.
Zechariah	1	15	Ug ako nasuko gayod sa mga nasod nga nagpuyo sa kasayon. Kay sa dihang gamay ra unta ang akong kasuko, ilang gipalabihan ang katalagman niini.
Zechariah	1	16	Busa mao kini ang giingon sa Ginoo, Ako mibalik sa Jerusalem uban ang kaluoy, ang akong balay tukoron diha niini, nag-ingon ang Ginoo sa mga panon, ug ang usa ka pisi nga igsusukod ikutay tadlas sa Jerusalem.
Zechariah	1	17	Singgit pag-usab, Mao kini ang giingon sa Ginoo sa mga panon: Ang akong mga siyudad mag-awas pag-usab sa kauswagan, ug ang Ginoo maghupay pag-usab sa Zion, ug magpili pag-usab sa Jerusalem.’ ”
Zechariah	1	18	Unya giyahat nako ang akong mga mata, ug nakita nako ang upat ka sungay!
Zechariah	1	19	Ug ako miingon sa anghel nga nakigsulti kanako, “Unsa ba kini?” Ug siya mitubag kanako, “Kini mao ang mga sungay nga nagpatibulaag sa Juda, sa Israel ug sa Jerusalem.”
Zechariah	1	20	Ug ang Ginoo nagpakita kanako sa upat ka mga tigsalsal.
Zechariah	1	21	Unya miingon ako, “Unsay gianhi niini aron buhaton?” Ug siya mitubag, “Kini mao ang mga sungay nga nagpatibulaag sa Juda nga sa ingon niini walay tawo nga nag-isa sa iyang ulo. Apan kini mianhi aron sa paghadlok kanila, sa pagsalibay sa mga sungay sa mga nasod nga nag-isa sa ilang sungay batok sa yuta sa Juda aron sa pagpatibulaag niini.”
Zechariah	10	1	Pangayo kamo sa Ginoo ug ulan panahon sa ulahing ulan, gikan sa Ginoo nga naghimo sa mga dag-om, nga naghatag sa madagayaong ulan ngadto sa mga tawo, ngadto sa matag usa sa mga tanom sa kapatagan.
Zechariah	10	2	Kay ang mga larawan naglitok ug mga walay pulos, ug ang mga tigpanagna nakakita ug bakak; ang mga tigdamgo nagsugilon ug mga bakak nga damgo, ug naghatag ug kawang nga mga paghupay. Busa ang katawhan naglatagaw sama sa mga karnero; gisakit sila kay sila walay tigbantay.
Zechariah	10	3	“Ang akong kasuko misilaob batok sa mga tigbantay, ug akong silotan ang mga pangulo; kay ang Ginoo sa mga panon nag-atiman sa iyang panon sa karnero, ang balay sa Juda, ug himoon nako sila nga sama sa iyang maayo nga mga kabayo sa gubat.
Zechariah	10	4	Gikan kanila mogula ang ulohang bato nga sukaranan, gikan kanila ang ugsok sa tolda, gikan kanila ang pana alang sa gubat, gikan kanila ang tanang tigdumala.
Zechariah	10	5	Sila mahisama sa mga kusgang tawo sa panggubatan, magyatak sa mga kaaway diha sa lapok sa kadalanan; sila makig-away kay ang Ginoo nag-uban man kanila, ug palibogon nila ang nga tigpangabayo.
Zechariah	10	6	“Akong lig-onon ang balay sa Juda, ug akong luwason ang balay ni Jose. Dad-on nako sila pagbalik kay ako adunay kaluoy kanila ug sila mahimong sama sa wala nako sila isalikway, kay ako man ang Ginoo nga ilang Dios, ug ako motubag kanila.
Zechariah	10	7	Unya ang Efraim mahimong sama sa kusgan nga manggugubat, ug ang ilang kasingkasing magmaya nga daw tungod sa bino. Ang ilang mga anak makakita niini ug mangalipay, ang ilang kasingkasing magpasidungog diha sa Ginoo.
Zechariah	10	8	“Ako magsinyas kanila ug tigomon nako sila, kay gitubos nako sila, ug sila modaghan sama kaniadto.
Zechariah	10	9	Bisan ug gikatag nako sila taliwala sa mga nasod, apan didto sa mga layong dapit mahinumdom sila kanako, ug sila magpuyo uban sa ilang mga anak ug mamauli sila.
Zechariah	10	10	Dad-on nako sila pauli gikan sa yuta sa Ehipto, ug tigomon sila gikan sa Asiria; ug dad-on nako sila ngadto sa yuta sa Gilead ug sa Lebanon hangtod nga wala nay dapit alang kanila.
Zechariah	10	11	Latason niya ang dagat sa kalisdanan, ug dag-on ang mga balod sa dagat, ug ang tanang kahiladman sa Nilo mangahubas. Ang garbo sa Asiria hugnoon, ug ang sitro sa Ehipto mahanaw.
Zechariah	10	12	Ug lig-onon nako sila diha sa Ginoo ug sila maglakaw diha sa iyang ngalan,” nag-ingon ang Ginoo.
Zechariah	11	1	Buksi ang imong mga pultahan, O Lebanon, aron lamyon sa kalayo ang imong mga kahoy nga cedro!
Zechariah	11	2	Pagminatay, O sipres, kay ang cedro napukan na, kay ang mga mahimayaong kahoy nangalaglag! Pagminatay, mga dagkong kahoy sa Basan, kay ang bagang kalasangan nangapukan na.
Zechariah	11	3	Pamatia ang tingog sa pagminatay sa mga tigbantay sa karnero, kay ang ilang himaya nawagtang na! Pamatia ang pagngulob sa mga liyon, kay ang kalasangan sa Jordan nalaglag!
Zechariah	11	4	Mao kini ang giingon sa Ginoo nga akong Dios, “Himoa ang imong kaugalingon nga tigbantay sa mga karnero nga ihawonon.
Zechariah	11	5	Kadtong mopalit niini mag-ihaw niini ug dili silotan ug kadtong magbaligya kanila mag-ingon, ‘Dalaygon ang Ginoo kay ako nahimong adunahan,’ ug ang ilang kaugalingon nga mga tigbantay wala maluoy kanila.
Zechariah	11	6	Kay dili na ako maluoy pag-usab sa mga nagpuyo sa yuta, nag-ingon ang Ginoo. Tan-awa, itugyan nako ang mga tawo aron mapukan ang matag usa diha sa kamot sa iyang isigkatawo, ug ang matag usa diha sa kamot sa iyang hari, ug gun-obon nila ang yuta ug wala akoy luwason kanila gikan sa ilang kamot.”
Zechariah	11	7	Busa nahimo akong tigbantay sa mga karnero nga ihawonon alang niadtong mga tigbaligya ug karnero. Ug mikuha ako ug duha ka sungkod, ang usa akong ginganlan ug Grasya, ug ang usa ginganlan nako ug Panaghiusa. Ug akong giatiman ang mga karnero.
Zechariah	11	8	Sulod sa usa ka bulan, gilaglag nako ang tulo ka tigbantay, kay gikapoyan na ako kanila, ug ako giayran usab nila.
Zechariah	11	9	Busa miingon ako, “Dili na ako mahimong tigbantay ninyo. Unsay patyonon, tugoti nga mamatay; unsay laglagonon, tugoti nga malaglag ug kadtong nahibilin tugoti sa paglamoy sa unod sa usa ug usa.”
Zechariah	11	10	Ug akong gikuha ang akong sungkod nga Grasya, ug gibali nako kini, gipapas ang kasabotan nga akong gihimo uban sa tanang mga katawhan.
Zechariah	11	11	Ug kini napapas niadtong adlawa, ug ang mga tigbaligya ug karnero nga nagbantay uban kanako, nahibalo nga kadto pulong sa Ginoo.
Zechariah	11	12	Unya ako miingon kanila, “Kon maayo kini alang kaninyo, ihatag kanako ang akong suhol apan kon dili, tipigi kini.” Ug nagtimbang sila ug 30 ka siklo nga plata alang sa akong suhol.
Zechariah	11	13	Unya ang Ginoo miingon kanako, “Ihulog kini ngadto sa panudlanan ,” ang usa ka maayong bili nga ilang gibili kanako. Busa akong gikuha ang 30 ka siklo nga plata ug gihulog kini ngadto sa panudlanan didto sa balay sa Ginoo.
Zechariah	11	14	Unya akong gibali ang akong ikaduha nga sungkod nga Panaghiusa, sa pagpapas sa pagkamanagsoon sa Juda ug sa Israel.
Zechariah	11	15	Unya ang Ginoo miingon kanako, “Dad-a sa makausa pa ang mga kasangkapan sa walay pulos nga tigbantay.
Zechariah	11	16	Kay tan-awa, pabarogon nako ang usa ka tigbantay sa karnero diha sa yuta, nga dili magtagad sa mga nagkalaglag o mangita sa mga nangawala o mag-ayo sa nangapiang o magpakaon sa mga maayo ug panglawas, hinuon maglamoy sa unod sa mga tambok nga karnero, maglaksi sa ilang mga kuko.
Zechariah	11	17	Alaot ang walay pulos nako nga tigbantay sa karnero, nga mibiya sa iyang panon! Masamaran unta sa espada ang iyang bukton ug ang iyang tuo nga mata! Ang iyang bukton mokuyos unta sa hingpit, ug ang iyang tuo nga mata mabuta sa hingpit!”
Zechariah	12	1	Ang pulong sa Ginoo mahitungod sa Israel: Mao kini ang giingon sa Ginoo, nga nagbukhad sa kalangitan, ug nagtukod sa kalibotan, ug naghimo sa espiritu sa tawo sulod kaniya,
Zechariah	12	2	“Tan-awa, himoon nako ang Jerusalem nga usa ka kupa sa pagsamparay alang sa tanang mga katawhan nga naglibot. Kini usab batok sa Juda sa panahon sa pagsulong batok sa Jerusalem.
Zechariah	12	3	Nianang adlawa himoon nako ang Jerusalem nga usa ka bug-at nga bato alang sa tanang mga katawhan. Ang tanan nga mosakwat niini masamad ug dako, ug ang tanang mga nasod sa yuta magtigom batok kaniya.
Zechariah	12	4	Nianang adlawa, nag-ingon ang Ginoo, akong hampakon sa kalisang ang matag kabayo, ug sa kabuang ang nagkabayo niini. Apan akong bukhon ang akong mga mata ngadto sa balay sa Juda, sa diha nga akong butaan ang matag kabayo sa mga katawhan.
Zechariah	12	5	Unya ang mga banay sa Juda mag-ingon diha sa ilang kaugalingon, ‘Ang mga nagpuyo sa Jerusalem adunay kusog pinaagi sa Ginoo sa mga panon nga ilang Dios.’
Zechariah	12	6	“Nianang adlawa ang mga banay sa Juda himoon nako nga sama sa kulon nga nagdilaab taliwala sa sugnod, sama sa sulo nga nagsiga taliwala sa usa ka bugkos nga dagami ug sila maglamoy sa tanang mga katawhan nga naglibot kanila, dapit sa tuo ug dapit sa wala, samtang ang Jerusalem puy-an gihapon diha sa dapit niini, sa Jerusalem.
Zechariah	12	7	“Ug ang Ginoo maghatag pag-una ug kadaogan ngadto sa mga tolda sa Juda, aron ang himaya sa balay ni David ug ang himaya sa mga nagpuyo sa Jerusalem dili pasidunggan labaw kay sa Juda.
Zechariah	12	8	Nianang adlawa ang Ginoo magbutang ug salipod libot sa mga nagpuyo sa Jerusalem aron kadtong labing luya kanila nianang adlawa mahisama kang David, ug ang balay ni David mahisama sa Dios, sama sa anghel sa Ginoo nga nangulo kanila.
Zechariah	12	9	Ug nianang adlawa tinguhaon nako ang paglaglag sa tanang mga nasod nga moanhi batok sa Jerusalem.
Zechariah	12	10	“Ug ibubo nako ibabaw sa balay ni David ug sa mga nagpuyo sa Jerusalem ang espiritu sa kaluoy ug sa pagpangamuyo, aron nga sa dihang motan-aw sila kaniya nga ilang giduslak, sila magsubo tungod kaniya, sama sa magsubo tungod sa bugtong niyang anak ug maghilak pag-ayo tungod kaniya, sama sa maghilak tungod sa iyang panganay nga anak.
Zechariah	12	11	Nianang adlawa ang pagsubo diha sa Jerusalem mahisama ka dako sa pagsubo alang sa Hadad-rimon sa patag sa Megido.
Zechariah	12	12	Ang yuta magsubo, ang matag banay sa iyang kaugalingon, ang panimalay sa banay ni David sa iyang kaugalingon ug ang ilang mga asawa sa ilang kaugalingon, ang panimalay sa banay ni Natan sa iyang kaugalingon ug ang ilang mga asawa sa ilang kaugalingon,
Zechariah	12	13	ang panimalay sa banay ni Levi sa iyang kaugalingon ug ang ilang mga asawa sa ilang kaugalingon, ang panimalay sa mga Simeihanon sa ilang kaugalingon ug ang ilang mga asawa sa ilang kaugalingon,
Zechariah	12	14	ug ang tanang mga panimalay nga nahibilin, ang matag usa sa iyang kaugalingon ug ang ilang mga asawa sa ilang kaugalingon.
Zechariah	13	1	“Nianang adlawa adunay usa ka tuboran nga buksan alang sa balay ni David ug sa mga nagpuyo sa Jerusalem, aron sa paghinlo kanila gikan sa sala ug sa pagkahugaw.
Zechariah	13	2	“Ug nianang adlawa, nag-ingon ang Ginoo sa mga panon, puohon nako ang mga ngalan sa mga diosdios gikan sa yuta aron dili na sila mahinumdoman, ug papahawaon usab nako gikan sa yuta ang mga propeta ug ang hugaw nga espiritu.
Zechariah	13	3	Ug kon aduna pay motungha nga propeta, ang iyang amahan ug ang iyang inahan nga nanganak kaniya moingon kaniya, ‘Dili ikaw mabuhi kay ikaw nagsulti ug bakak diha sa ngalan sa Ginoo,’ ug ang iyang amahan ug ang iyang inahan nga nanganak kaniya modunggab kaniya sa diha nga magpropesiya siya.
Zechariah	13	4	Nianang adlawa ang tanang propeta mangaulaw tungod sa iyang panan-awon sa diha nga magpropesiya siya, dili siya magsul-ob ug balhiboon nga kupo aron sa paglimbong,
Zechariah	13	5	apan siya moingon, ‘Dili ako propeta, tig-ugmad ako sa yuta kay ang yuta nahimo nga akong katigayonan sukad sa akong pagkabatan-on.’
Zechariah	13	6	Ug kon adunay mangutana kaniya, ‘Unsa kining mga samad sa imong kamot?’ siya moingon, ‘Ang mga samad akong naangkon didto sa balay sa akong mga higala.’ ”
Zechariah	13	7	“Pagmata na, O espada, batok sa akong tigbantay sa karnero, batok sa tawo nga nagtindog sunod kanako,” nag-ingon ang Ginoo sa mga panon. “Tigbasa ang tigbantay aron ang mga karnero magkatibulaag; pabalikon nako ang akong kamot batok sa mga gagmay.
Zechariah	13	8	Sa tibuok nga yuta, nag-ingon ang Ginoo, ang duha ka bahin sa tulo puohon ug mangamatay, apan ang ikatulo nga bahin mahibilin nga buhi.
Zechariah	13	9	Ug itambog nako kining ikatulong bahin ngadto sa kalayo, ug lunsayon kini sama sa usa ka tawo nga maglunsay ug plata, ug magsulay kanila sama sa pagsulay sa bulawan. Sila magsangpit sa akong ngalan ug ako motubag kanila. Ako moingon, ‘Sila akong katawhan,’ ug sila moingon, ‘Ang Ginoo mao ang akong Dios.’ ”
Zechariah	14	1	Tan-awa, ang adlaw sa Ginoo moabot sa diha nga ang mga inilog gikan kanimo bahinon diha sa taliwala nimo.
Zechariah	14	2	Kay tigomon nako ang tanang mga nasod aron sa pagpakiggubat batok sa Jerusalem ug ang siyudad mailog, ug ang mga balay panglungkabon ug ang mga babaye panglugoson. Ang katunga sa siyudad mahiadto sa pagkabinihag apan ang nahibilin sa katawhan dili puohon gikan sa siyudad.
Zechariah	14	3	Unya ang Ginoo moasdang ug makig-away batok niadtong mga nasod sama sa iyang pagpakig-away panahon sa gubat.
Zechariah	14	4	Nianang adlawa, ang iyang mga tiil motindog diha sa Bukid sa mga Olibo nga anaa atbang sa Jerusalem sa silangan, ug ang Bukid sa mga Olibo mapikas gikan sa silangan ug ngadto sa kasadpan pinaagi sa dako kaayong walog, nga tungod niana ang katunga sa bukid mosibog ngadto sa amihanan ug ang laing katunga ngadto sa habagatan.
Zechariah	14	5	Ug ang walog sa akong kabukiran maalihan kay ang walog sa mga bukid moabot sa kilid niini, ug kamo mangagiw sama sa inyong pagkagiw tungod sa linog panahon ni Uzias nga hari sa Juda. Unya ang Ginoo nga inyong Dios moanhi ug ang tanang mga balaan uban kaniya.
Zechariah	14	6	Nianang adlawa walay tugnaw o yamog.
Zechariah	14	7	Ug adunay magpadayon nga adlaw, kini nahibaloan sa Ginoo, dili adlaw ug dili gabii, kay sa kagabhion adunay kahayag.
Zechariah	14	8	Nianang adlawa ang buhing katubigan modagayday gikan sa Jerusalem, ang katunga niini paingon sa silangan nga dagat ug ang katunga niini paingon sa kasadpan nga dagat, mopadayon kini panahon sa ting-init sama sa tingtugnaw.
Zechariah	14	9	Ug ang Ginoo mahimong hari sa tibuok nga yuta. Nianang adlawa usa lamang ang Ginoo, ug usa ra ang iyang ngalan.
Zechariah	14	10	Ang tibuok nga yuta mahimong patag gikan sa Geba hangtod sa Rimon sa habagatan sa Jerusalem, apan ang Jerusalem magpabilin nga habog diha sa nahimutangan niini, gikan sa Ganghaan ni Benjamin ngadto sa dapit sa unang ganghaan, ngadto sa Eskina nga Ganghaan, ug gikan sa Tore ni Hananel ngadto sa mga pigsanan sa ubas sa hari.
Zechariah	14	11	Ug puy-an kini kay dili na man kini laglagon, ang Jerusalem magpuyo nga layo sa kakuyaw.
Zechariah	14	12	Ug mao kini ang katalagman nga ipahamtang sa Ginoo sa tanang mga katawhan nga nakiggubat batok sa Jerusalem. Ang ilang mga unod madunot samtang magtindog pa sila ug ang ilang mga mata madunot diha sa ilang mga luyak ug ang ilang mga dila madunot diha sa ilang mga baba.
Zechariah	14	13	Ug nianang adlawa ang usa ka dakong kaguliyang gikan sa Ginoo modangat kanila, nga tungod niana ang matag usa magkupot sa kamot sa iyang isigkatawo, ug ang kamot sa usa ibakyaw batok sa kamot sa usa.
Zechariah	14	14	Bisan ang Juda usab makig-away batok sa Jerusalem ug ang bahandi sa tanang mga nasod nga naglibot tigomon, ang bulawan, ang plata ug ang mga bisti nga daghan kaayo.
Zechariah	14	15	Ug ang katalagman nga sama niini nga katalagman modangat ngadto sa mga kabayo, mga mula, mga kamilyo, mga asno ug sa bisan unsang mga mananap nga didto niadtong mga kampo.
Zechariah	14	16	Unya ang tanan nga wala mamatay gikan sa tanang mga nasod nga miadto batok sa Jerusalem moadto matag tuig aron pagsimba sa Hari, ang Ginoo sa mga panon, paghimo sa Kasaulogan sa Balongbalong.
Zechariah	14	17	Ug kon adunay sakop sa panimalay sa kalibotan nga dili moadto sa Jerusalem aron sa pagsimba sa Hari, ang Ginoo sa mga panon, walay ulan ngadto kanila.
Zechariah	14	18	Ug kon ang panimalay sa Ehipto dili motungas ug magpakita sa ilang kaugalingon, ngadto kanila moabot ang katalagman nga ipahamtang sa Ginoo ngadto sa mga nasod nga dili motungas aron paghimo sa Kasaulogan sa mga Balongbalong.
Zechariah	14	19	Mao kini ang silot sa Ehipto ug ang silot sa tanang mga nasod nga dili motungas aron sa paghimo sa Kasaulogan sa mga Balongbalong.
Zechariah	14	20	Nianang adlawa adunay isulat diha sa mga lingganay sa mga kabayo, “Balaan alang sa Ginoo.” Ug ang mga kulon sa balay sa Ginoo mahimong sama sa mga panaksan sa atubangan sa halaran.
Zechariah	14	21	Ug ang tanang kulon sa Jerusalem ug sa Juda mahimong balaan alang sa Ginoo sa mga panon, aron ang tanan nga maghalad moadto ug mokuha niini, ug pabukalan ang unod sa inihaw sa sulod niini. Ug nianang adlawa wala nay tigpatigayon diha sa balay sa Ginoo sa mga panon.
Zechariah	2	1	Unya akong giyahat ang akong mga mata ug nakita nako ang usa ka tawo dala ang pisi nga igsusukod diha sa iyang kamot.
Zechariah	2	2	Unya ako miingon, “Asa ikaw paingon?” Ug siya miingon kanako, “Sa pagsukod sa Jerusalem aron sa pagsusi kon unsay gilapdon niini ug unsay gitas-on niini.”
Zechariah	2	3	Ug ang anghel nga nakigsulti kanako miadto, ug ang lain nga anghel migula aron sa pagtagbo kaniya
Zechariah	2	4	ug miingon kaniya, “Dagan, sultihi kining batan-ong lalaki, ‘Ang Jerusalem puy-an sama sa kabalangayan nga walay mga kuta, tungod sa panon sa mga tawo ug sa kahayopan didto.
Zechariah	2	5	Kay ako mahimo alang kaniya nga usa ka kota nga kalayo nga maglibot, nag-ingon ang Ginoo , ug ako mahimo nga himaya taliwala kaniya.’ ”
Zechariah	2	6	Dali! Dali! Biya kamo gikan sa yuta sa amihanan, nag-ingon ang Ginoo, kay gikatag na kamo nako ingon sa upat ka hangin sa kalangitan, nag-ingon ang Ginoo.
Zechariah	2	7	Dali! Ikyas ngadto sa Zion, ikaw nga nagpuyo uban sa anak nga babaye sa Babilonia.
Zechariah	2	8	Kay mao kini ang giingon sa Ginoo sa mga panon human nga ang iyang himaya nagpadala kanako ngadto sa kanasoran nga nagtulis kaninyo, kay siya nga nagtandog kaninyo, nagtandog sa kalimutaw sa iyang mata,
Zechariah	2	9	“Tan-awa, ako magwarawara sa akong kamot ibabaw kanila, ug sila mahimo nga usa ka binihag niadtong mga nag-alagad kanila, ug kamo makaila nga ang Ginoo sa mga panon maoy nagsugo kanako.
Zechariah	2	10	Pag-awit ug pagmaya, O anak nga babaye sa Zion, kay tan-awa, ako moanhi ug ako mopuyo sa imong taliwala, nag-ingon ang Ginoo.
Zechariah	2	11	Ug daghang mga nasod ang magtipon ngadto sa Ginoo nianang adlawa, ug mahimo nga akong katawhan, ug ako mopuyo sa taliwala nimo, ug ikaw makaila nga ang Ginoo sa mga panon maoy nagsugo kanako nganhi kanimo.
Zechariah	2	12	Ug ang Ginoo makapanunod sa Juda ingon nga iyang bahin sa balaang yuta, ug magpili pag-usab sa Jerusalem.”
Zechariah	2	13	Paghilom, tanang katawhan, sa atubangan sa Ginoo, kay siya nahigmata gikan sa iyang balaan nga puluy-anan.
Zechariah	3	1	Unya iyang gipakita kanako si Josue, ang labawng pangulong pari nga nagtindog sa atubangan sa anghel sa Ginoo, ug si Satanas nga nagtindog dapit sa iyang tuo nga kamot aron sa pagsumbong kaniya.
Zechariah	3	2	Ug ang Ginoo miingon kang Satanas, “Ang Ginoo nagbadlong kanimo, O Satanas! Ang Ginoo nga nagpili sa Jerusalem nagbadlong kanimo! Dili ba kini usa ka agipo nga gikuha gikan sa kalayo?”
Zechariah	3	3	Karon si Josue nagtindog atubangan sa anghel, nagsul-ob ug hugaw nga mga bisti.
Zechariah	3	4	Ug ang anghel miingon niadtong mga nagtindog sa atubangan niya, “Huboa ang hugawng mga bisti gikan kaniya.” Ug kaniya miingon siya, “Tan-awa, gikuha nako ang imong kadaotan gikan kanimo, ug sul-oban ko ikaw sa hamili nga mga bisti.”
Zechariah	3	5	Ug ako miingon, “Pasul-obi siya nila ug hinlo nga purong sa iyang ulo.” Busa gisul-oban nila siya sa hinlo nga purong sa iyang ulo ug gisul-oban ug mga bisti. Ug ang anghel sa Ginoo diha nagtindog sa duol.
Zechariah	3	6	Ug ang anghel sa Ginoo nagpamatuod alang kang Josue,
Zechariah	3	7	“Mao kini ang giingon sa Ginoo sa mga panon: Kon ikaw maglakaw diha sa akong mga dalan, ug magtuman sa akong sugo, ikaw mangulo sa akong balay ug ikaw ang magdumala sa akong mga hawanan, ug ako maghatag kanimo ug katungod uban niadtong mga nagtindog dinhi.
Zechariah	3	8	Pamati karon, O Josue nga labawng pangulong pari, ikaw ug ang imong mga higala nga naglingkod sa imong atubangan, kay sila mga tawo nga adunay maayong tilimad-on: tan-awa, paanhion nako ang akong alagad nga mao ang Sanga.
Zechariah	3	9	Kay tan-awa, diha sa bato nga akong gipahimutang sa atubangan ni Josue, diha sa usa ka bato nga adunay pito ka nawong, ikulit nako ang ngalan niini, nag-ingon ang Ginoo sa mga panon, ug kuhaon nako ang kasal-anan niining yutaa sa usa lamang ka adlaw.
Zechariah	3	10	Nianang adlawa, nag-ingon ang Ginoo sa mga panon, ang tanan kaninyo magdapit sa iyang isigkatawo ilalom sa iyang kaparasan ug ilalom sa kahoyng igera.”
Zechariah	4	1	Unya ang anghel nga nakigsulti kanako mibalik ug mipukaw kanako, sama sa usa ka tawo nga gipukaw gikan sa iyang pagkatulog.
Zechariah	4	2	Ug siya miingon kanako, “Unsa bay imong nakita?” Ug ako miingon, “Nakita nako ang usa ka lamparahan nga lunsayng bulawan uban ang panaksan sa ibabaw niini, ug ang pito ka lampara ibabaw niini, adunay pito ka ngabilngabil sa matag lampara nga diha sa tumoy niini.
Zechariah	4	3	Ug dihay duha ka mga kahoy nga olibo duol niini, usa diha sa tuo sa panaksan, ug ang usa diha sa wala niini.”
Zechariah	4	4	Busa ako miingon sa anghel nga nakigsulti kanako, “Unsa ba kini, akong agalon?”
Zechariah	4	5	Unya ang anghel nga nakigsulti kanako mitubag kanako, “Wala ba ikaw mahibalo kon unsa kini?” Ug ako miingon, “Wala, akong agalon.”
Zechariah	4	6	Unya siya miingon kanako, “Kini mao ang pulong sa Ginoo ngadto kang Zerubabel: Dili pinaagi sa kusog o pinaagi sa gahom, kondili pinaagi sa akong Espiritu, nag-ingon ang Ginoo sa mga panon.
Zechariah	4	7	Kinsa ba ikaw, O dako nga bukid? Sa atubangan ni Zerubabel ikaw mahimong patag, ug iyang pagulaon ang pangulong bato uban ang mga pagsinggit, ‘Grasya, grasya ngadto niini!’ ”
Zechariah	4	8	Dugang pa, ang pulong sa Ginoo midangat kanako, nga nag-ingon,
Zechariah	4	9	“Ang mga kamot ni Zerubabel nagbutang sa patukoranan niining balaya, ang iyang mga kamot maoy maghingpit niini. Unya ikaw makaila nga ang Ginoo sa mga panon maoy nagpadala kanako nganhi kanimo.
Zechariah	4	10	Kay kinsa kadtong nagtamay sa adlaw sa mga gagmayng butang magmaya, ug makakita gayod sa tunton diha sa kamot ni Zerubabel. “Kining pito mao ang mga mata sa Ginoo nga nagtan-aw sa tibuok kalibotan.”
Zechariah	4	11	Unya ako miingon kaniya, “Unsa ba kining duha ka mga kahoy nga olibo nga anaa sa tuo sa lamparahan ug sa wala niini?”
Zechariah	4	12	Ug sa ikaduhang higayon ako miingon kaniya, “Unsa ba kining duha ka sanga sa olibo nga anaa sa kilid sa duha ka bulawang tubo diin gibubo ang lana?”
Zechariah	4	13	Ug siya miingon kanako, “Wala ba ikaw masayod kon unsa kini?” Ako miingon, Wala, akong agalon.
Zechariah	4	14	Unya miingon siya, “Kini mao ang duha ka dinihogan nga nagtindog duol sa Ginoo sa tibuok kalibotan.”
Zechariah	5	1	Unya giyahat nako ang akong mga mata ug nakita nako ang usa ka linukot nga basahon nga naglupad.
Zechariah	5	2	Ug siya miingon kanako, “Unsa ba ang imong nakita?” Ako mitubag, Nakakita ako ug usa ka linukot nga basahon nga naglupad. Ang gitas-on niini 20 ka maniko ug ang gilapdon napulo ka maniko.
Zechariah	5	3	Unya miingon siya kanako, “Kini mao ang tunglo nga moabot sa ibabaw sa tibuok nga yuta. Kay ang tanan nga mangawat puohon diha sa usa ka palid sumala niini ug ang tanan nga manumpa ug bakak puohon sumala niini.
Zechariah	5	4	Pagulaon nako kini, nag-ingon ang Ginoo sa mga panon, ug kini mosulod sa balay sa kawatan, ug sa sulod sa balay niadtong nanumpa ug bakak pinaagi sa akong ngalan, ug magpabilin kini taliwala sa iyang balay ug maglamoy niini uban sa mga kahoy ug mga bato nga anaa niini.”
Zechariah	5	5	Unya ang anghel nga nakigsulti kanako miduol ug miingon kanako, “Iyahat karon ang imong mga mata ug tan-awa kon unsa kanang nagpanaw.”
Zechariah	5	6	Ug ako miingon, Unsa ba kini? Ug siya miingon, “Kini mao ang sudlanan nga nagpanaw.” Ug siya miingon, “Mao kini ang ilang kasal-anan diha sa tibuok nga yuta.”
Zechariah	5	7	Ug gialsa ang tabon nga tingga ug dihay usa ka babaye nga naglingkod diha sa sudlanan.
Zechariah	5	8	Ug siya miingon, “Kini mao ang Pagkadaotan.” Ug gihulog niya siya pagbalik ngadto sa sudlanan, ug gitak-opan sa kabug-aton sa tingga nga tabon ang baba niini.
Zechariah	5	9	Unya giyahat nako ang akong mga mata, ug nakita nako ang duha ka babaye nga nagpadulong! Ang hangin diha sa ilang mga pako. Aduna silay mga pako nga sama sa mga pako sa usa ka talabong ug ilang gialsa ang sudlanan tungatunga sa yuta ug sa langit.
Zechariah	5	10	Unya miingon ako sa anghel nga nakigsulti kanako, Asa ba nila dad-on ang sudlanan?
Zechariah	5	11	Siya miingon kanako, “Ngadto sa yuta sa Sinar, aron sa pagtukod ug balay alang niini, ug sa diha nga andam na kini, ipahiluna nila ang sudlanan didto sa tungtonganan niini.”
Zechariah	6	1	Ug giyahat nako pag-usab ang akong mga mata, ug nakita nako ang upat ka karwahi nga migula gikan sa taliwala sa duha ka bukid, mga bukid nga bronsi.
Zechariah	6	2	Ang unang karwahi adunay pula nga mga kabayo, ang ikaduha adunay itom nga mga kabayo,
Zechariah	6	3	ang ikatulo adunay puti nga mga kabayo ug ang ikaupat nga karwahi adunay abohon nga mga kabayo.
Zechariah	6	4	Unya ako miingon sa anghel nga nakigsulti kanako, “Unsa ba kini, akong agalon?”
Zechariah	6	5	Ug ang anghel mitubag kanako, “Kini mao ang upat ka hangin sa langit nga mopanaw human makapakita sa ilang kaugalingon atubangan sa Ginoo sa tibuok nga yuta.
Zechariah	6	6	Ang karwahi nga adunay itom nga mga kabayo mopanaw paingon sa yuta sa amihanan, ang mga puti moadto sa kasadpan ug ang mga abohon paingon sa yuta sa habagatan.”
Zechariah	6	7	Sa diha nga ang mga kabayo nanggula, kini nagpanglugnot sa pag-adto ug sa paglibot sa kalibotan. Ug siya miingon, “Lakaw, libota ninyo ang kalibotan.” Busa gilibot nila ang tibuok kalibotan.
Zechariah	6	8	Unya misinggit siya kanako, “Tan-awa, sila nga miadto paingon sa yuta sa amihanan nagpahiluna sa akong espiritu diha sa amihanan.”
Zechariah	6	9	Ug ang pulong sa Ginoo midangat kanako:
Zechariah	6	10	“Pagkuha gikan sa mga nangabihag nga si Heldai, Tobias, si Jedaias, nga nangabot gikan sa Babilonia, ug sa maong adlaw adto sa balay ni Josias nga anak ni Zefanias.
Zechariah	6	11	Kuhaa gikan kanila ang plata ug ang bulawan, ug paghimo ug usa ka korona ug ibutang kini sa ulo ni Josue nga anak ni Jehosadak, ang labawng pangulong pari.
Zechariah	6	12	Ug sultihi siya, ‘Mao kini ang giingon sa Ginoo sa mga panon: “Tan-awa, ang tawo nga ginganlan ug Sanga, kay siya moturok diha sa iyang dapit, ug tukoron niya ang Templo sa Ginoo.
Zechariah	6	13	Siya mao ang magtukod sa Templo sa Ginoo, ug dad-on niya ang dungog, ug molingkod ug magmando diha sa iyang trono. Ug adunay pari tupad sa iyang trono, ug ang malinawong pagsinabtanay anaa sa taliwala nilang duha.” ’
Zechariah	6	14	Ug ang korona ipahiluna diha sa Templo sa Ginoo ingon nga usa ka handomanan kang Heldai, kang Tobias, kang Jedaias, ug kang Josias nga anak ni Zefanias.
Zechariah	6	15	“Ug sila nga atua sa layo moanhi ug motabang sa pagtukod sa Templo sa Ginoo, ug kamo makaila nga ang Ginoo sa mga panon maoy nagpadala kanako nganhi kaninyo. Ug kini mahitabo kon kamo magmakugihon sa pagtuman sa tingog sa Ginoo nga inyong Dios.”
Zechariah	7	1	Sa ikaupat nga tuig ni Hari Dario, ang pulong sa Ginoo midangat kang Zacarias sa ikaupat nga adlaw sa ikasiyam nga bulan nga mao ang Kisleb.
Zechariah	7	2	Unya gipadala sa katawhan sa Betel si Sareser ug si Regem-melek uban ang ilang mga tawo, aron sa pagpangamuyo sa kaluoy sa Ginoo,
Zechariah	7	3	ug sa paghangyo sa mga pari nga didto sa balay sa Ginoo sa mga panon, ug sa mga propeta, “Magbangutan ba ako ug magpuasa sa ikalima nga bulan, sumala sa akong gibuhat sa daghang katuigan?”
Zechariah	7	4	Unya ang pulong sa Ginoo sa mga panon midangat kanako,
Zechariah	7	5	“Sultihi ang tanang katawhan sa yuta ug ang mga pari. Sa dihang kamo nagpuasa ug nagbangutan sa ikalima ug sa ikapito nga bulan niining 70 ka tuig, alang ba kanako ang inyong pagpuasa?
Zechariah	7	6	Ug sa diha nga mokaon kamo ug sa diha nga manginom kamo, dili ba nangaon kamo alang sa inyong kaugalingon ug nanginom alang sa inyong kaugalingon?
Zechariah	7	7	Dili ba kini man ang mga pulong nga gisulti sa Ginoo pinaagi sa unang mga propeta sa diha nga gipuy-an pa ang Jerusalem ug nagmauswagon pa, ug sa naglibot pa ang mga siyudad niini, sa gipuy-an pa ang Negeb ug ang kapatagan?”
Zechariah	7	8	Ug ang pulong sa Ginoo midangat kang Zacarias, nga nag-ingon,
Zechariah	7	9	“Mao kini ang gisulti sa Ginoo sa mga panon: Ipahamtang ang matuod nga paghukom, ug ipakita ang pagkamaayo ug kaluoy, ang matag usa ngadto sa iyang igsoon.
Zechariah	7	10	Ayaw daogdaoga ang biyuda, ang wala nay amahan, ang dumuduong o ang kabos; ug walay bisan kinsa kaninyo nga maghunahuna ug daotan batok sa iyang igsoon sulod sa iyang kasingkasing.”
Zechariah	7	11	Apan sila nagdumili sa pagpamati ug mipaliso sa mga gahi nga abaga, ug gisampongan ang ilang mga dalunggan aron sila dili makadungog.
Zechariah	7	12	Ang ilang mga kasingkasing ilang gipagahi sama sa bato, kay tingali unya ug makadungog sila sa balaod ug sa mga pulong nga gipadala sa Ginoo sa mga panon pinaagi sa iyang Espiritu pinaagi sa unang mga propeta. Busa ang dakong kaligutgot miabot gikan sa Ginoo sa mga panon.
Zechariah	7	13	“Ingon nga ako nagtawag ug sila wala mamati, mao usab nga sila nagtawag ug ako dili mamati, nag-ingon ang Ginoo sa mga panon,
Zechariah	7	14	ug gipatibulaag nako sila pinaagi sa alimpulos ngadto sa tanang mga nasod nga wala nila mailhi. Sa ingon niini ang yuta nahimong kamingawan nga ilang gitalikdan, tungod kay wala nay tawo nga milatas ngadto-nganhi ug ang maayong yuta nahimong kamingawan.”
Zechariah	8	1	Ug ang pulong sa Ginoo sa mga panon midangat kanako, nga nag-ingon,
Zechariah	8	2	“Mao kini ang giingon sa Ginoo sa mga panon: Ako nangabubho alang sa Zion sa dakong pagpangabubho ug ako nangabubho alang kaniya sa dakong kapungot.
Zechariah	8	3	Mao kini ang giingon sa Ginoo: Mobalik ako sa Zion, ug mopuyo taliwala sa Jerusalem, ug ang Jerusalem tawgon nga matinumanong siyudad, ug ang bukid sa Ginoo sa mga panon, ang balaan nga bukid.
Zechariah	8	4	Mao kini ang giingon sa Ginoo sa mga panon: Ang mga tigulang nga lalaki ug mga tigulang nga babaye maglingkoran na usab diha sa mga dalan sa Jerusalem, ang matag usa adunay sungkod sa iyang kamot tungod sa pagkatigulang.
Zechariah	8	5	Ug ang mga dalan sa siyudad mangapuno sa mga bata nga lalaki ug babaye nga magdula sa kadalanan niini.
Zechariah	8	6	Mao kini ang giingon sa Ginoo sa mga panon: Kon kahibulongan kini sa panan-aw sa mga salin niining katawhan niining mga adlawa, kahibulongan ba usab kini sa akong mga panan-aw, nag-ingon sa Ginoo sa mga panon?
Zechariah	8	7	Mao kini ang giingon sa Ginoo sa mga panon: Tan-awa, ako magluwas sa akong katawhan gikan sa yuta sa silangan ug gikan sa yuta sa kasadpan,
Zechariah	8	8	ug sila dad-on nako aron magpuyo taliwala sa Jerusalem ug sila mahimong akong katawhan, ug ako mahimong ilang Dios, diha sa pagkamatinumanon ug diha sa pagkamatarong.”
Zechariah	8	9	Mao kini ang giingon sa Ginoo sa mga panon, “Lig-ona ang inyong mga kamot, kamo nga niining mga adlawa namati niining mga pulong gikan sa baba sa mga propeta, sukad sa adlaw sa pagpahimutang sa patukoranan sa balay sa Ginoo sa mga panon, aron ang Templo matukod pag-usab.
Zechariah	8	10	Kay sa wala pa kadtong mga adlawa, walay suhol alang sa tawo o suhol alang sa mananap o adunay kalinaw gikan sa kaaway alang kaniya nga migula ug miabot, kay akong gipahimutang ang matag usa ka tawo batok sa iyang isigkatawo.
Zechariah	8	11	Apan karon dili na nako buhatan sa ingon ang nahibilin niining katawhan sama sa unang mga adlaw, nag-ingon ang Ginoo sa mga panon.
Zechariah	8	12	Kay moabot ang pagpugas ug kalinaw, ang paras maghatag sa iyang bunga ug ang yuta maghatag sa iyang abot ug ang kalangitan maghatag sa ilang mga yamog, ug ang nahibilin nga katawhan akong papanag-iyahon niining tanang mga butang.
Zechariah	8	13	Ug ingon nga nahimo kamong sanglitanan sa pagtunglo sa mga nasod, O balay sa Juda ug balay sa Israel, luwason usab nako kamo, ug kamo mahimong panalangin. Ayaw kamo kahadlok, hinuon lig-ona ang inyong mga kamot.”
Zechariah	8	14	Kay mao kini ang giingon sa Ginoo sa mga panon, “Ingon nga ako naghunahuna sa pagsilot kaninyo, sa diha nga ang inyong mga katigulangan naghagit kanako sa pagkasuko, ug wala ako malukmay, nag-ingon ang Ginoo sa mga panon,
Zechariah	8	15	naghunahuna na usab ako niining mga adlawa sa pagbuhat ug maayo ngadto sa Jerusalem ug sa balay sa Juda; ayaw kamo kahadlok.
Zechariah	8	16	Mao kini ang mga butang nga inyong buhaton: Isulti ang kamatuoran ngadto sa usa ug usa, ihatag diha sa inyong mga ganghaan ang mga hukom nga matuod ug pagbuhat alang sa kalinaw.
Zechariah	8	17	Ayaw kamo paglaraw ug daotan diha sa inyong mga kasingkasing batok sa usa ug usa ug ayaw higugmaa ang pagpanumpa ug bakak, kay kining tanang mga butanga akong gidumtan, nag-ingon ang Ginoo. ”
Zechariah	8	18	Ug ang pulong sa Ginoo sa mga panon midangat kanako, nga nag-ingon,
Zechariah	8	19	“Mao kini ang giingon sa Ginoo sa mga panon: Ang puasa sa ikaupat nga bulan, ug ang puasa sa ikalima, ug ang puasa sa ikapito, ug ang puasa sa ikanapulo mahimo nga kasadya ug kalipay alang sa balay sa Juda, ug mga malipayon nga kasaulogan, busa higugmaa ang kamatuoran ug pakigdait.
Zechariah	8	20	“Mao kini ang giingon sa Ginoo sa mga panon: Moanhi pa ang mga katawhan, bisan ang mga nagpuyo sa daghang mga siyudad.
Zechariah	8	21	Ang mga nagpuyo sa usa ka siyudad moadto sa lain, nga mag-ingon, ‘Mangadto dayon kita aron sa pagpangamuyo sa kaluoy sa Ginoo, ug sa pagpangita sa Ginoo sa mga panon; ako moadto usab.’
Zechariah	8	22	Daghang mga katawhan ug mga lig-ong nasod ang moadto aron sa pagpangita sa Ginoo sa mga panon didto sa Jerusalem ug sa pagpangamuyo sa kaluoy sa Ginoo.
Zechariah	8	23	Mao kini ang giingon sa Ginoo sa mga panon: Nianang mga adlawa napulo ka tawo gikan sa tanang mga pinulongan sa mga nasod ang mokupot sa kupo sa usa ka Judio, nga mag-ingon, ‘Paubana kami kanimo kay kami nakadungog nga ang Dios nag-uban kanimo.’ ”
Zechariah	9	1	Ang pulong sa Ginoo batok sa yuta sa Hadrac, ug mopahiluna diha sa Damasco. Kay iya sa Ginoo ang mga siyudad sa Aram, bisan ingon sa tanang banay sa Israel.
Zechariah	9	2	Ang Hamat usab nga kasikbit niini, ang Tiro ug ang Sidon, bisan ug sila maalamon kaayo.
Zechariah	9	3	Ang Tiro nagtukod sa iyang kaugalingon ug usa ka lig-ong kuta, ug nagtapok ug plata sama sa abog, ug bulawan sama sa lapok sa kadalanan.
Zechariah	9	4	Apan tan-awa, kuhaan siya sa Ginoo sa iyang mga kabtangan ug ilabay ang iyang bahandi ngadto sa dagat, ug siya lamyon sa kalayo.
Zechariah	9	5	Ang Askelon makakita niini ug malisang; ang Gaza usab, ug maglimbaglimbag diha sa kasakit; ang Ekron usab, kay ang iyang paglaom nagkahanap. Ang hari mawala gikan sa Gaza; ug ang Askelon dili na puy-an;
Zechariah	9	6	katawhan nga kalibogan ang kaliwat maoy magpuyo sa Asdod; ug tapuson nako ang garbo sa Filistia.
Zechariah	9	7	Kuhaon nako ang iyang dugo gikan sa iyang baba, ug ang iyang mga kangil-ad gikan sa taliwala sa iyang mga ngipon; ug siya usab mahimong usa ka salin alang sa atong Dios; siya mahimong sama sa usa ka banay sa Juda, ug ang Ekron mahisama sa mga Jebusihanon.
Zechariah	9	8	Unya magkampo ako sa akong balay ingon nga bantay, aron walay magbalikbalik pag-agi; walay tigdaogdaog nga magpasipala kanila kay karon nakita nako sa akong kaugalingong mga mata.
Zechariah	9	9	Paglipay sa hilabihan, O anak nga babaye sa Zion! Singgit ug kusog, O anak nga babaye sa Jerusalem! Tan-awa, ang imong hari mianhi kanimo, malamposon ug madaogon siya, mapaubsanon ug nagsakay sa asno, sa usa ka nati nga asno.
Zechariah	9	10	Gub-on nako ang karwahi nga gikan sa Efraim ug ang kabayo alang sa gubat nga gikan sa Jerusalem; ug pamunggoon nako ang pana alang sa gubat, ug siya magmando ug kalinaw sa kanasoran; ang iyang paggahom mokaylap gikan sa usa ka dagat ngadto sa laing dagat, ug gikan sa Suba hangtod sa mga kinatumyan sa kalibotan.
Zechariah	9	11	Mahitungod usab kanimo, tungod sa dugo sa akong kasabotan uban kanimo, pabuhian nako ang imong mga binilanggo gikan sa usa ka gahong nga walay tubig.
Zechariah	9	12	Pamalik kamo ngadto sa inyong kuta, O mga binilanggo sa paglaom; akong ipahibalo karong adlawa nga ako magpahiuli kanimo ug duha ka pilo.
Zechariah	9	13	Kay gibawog nako ang Juda ingon nga akong pana, gihimo nako nga udyong ang Efraim. Bakyawon nako ang imong mga anak, O Zion, batok sa imong mga anak, O Gresya, ug buhaton ko ikaw nga sama sa espada sa manggugubat.
Zechariah	9	14	Unya ang Ginoo magpakita ibabaw kanila, ug ang iyang udyong mokilab sama sa kilat; ang Ginoong Dios mopatingog sa trumpeta, ug mokuyog sa mga alimpulos sa habagatan.
Zechariah	9	15	Ang Ginoo sa mga panon manalipod kanila ug lamyon nila ug tamakan ang mga tiglambuyog; ug imnom nila ang ilang dugo sama sa bino; ug sila mangapuno ingon sa mga panaksan, mahumod sama sa mga ngilit sa halaran.
Zechariah	9	16	Unya nianang adlawa ang Ginoo nga ilang Dios magluwas kanila, kay sila mga panon sa karnero sa iyang katawhan; kay sama sa mga mahalong bato sa korona, sila mosilaw diha sa iyang yuta.
Zechariah	9	17	Kay pagkamaayo ug pagkaanindot gayod niini! Ang trigo magpalambo sa mga batan-ong lalaki, ug ang bag-ong bino sa mga batan-ong babaye.
Titus	1	1	Si Pablo, ulipon sa Dios ug apostol ni Jesu-Cristo, sumala sa pagtuo sa mga pinili sa Dios, ug hingpit nga kahibalo sa kamatuoran sumala sa pagkadiosnon,
Titus	1	2	diha sa paglaom sa kinabuhing dayon, nga sa wala pa ang walay kataposang kapanahonan gisaad sa Dios nga dili mamakak
Titus	1	3	ug sa gitakda nga panahon gikapadayag diha sa iyang pulong pinaagi sa pagwali nga gipiyal kanako sumala sa sugo sa Dios nga atong Manluluwas.
Titus	1	4	Alang kang Tito, matuod nakong anak diha sa tinuohan nga atong giusahan: Ang grasya ug kalinaw gikan sa Dios nga Amahan ug kang Cristo Jesus nga atong Manluluwas.
Titus	1	5	Mao kini ang hinungdan nga gibilin ko ikaw sa Creta, aron ipahimutang nimo ang mga butang nga nakulang ug magtudlo ikaw ug mga kadagkoan sa matag lungsod sumala sa akong gisugo kanimo,
Titus	1	6	kon adunay dili masaway, bana sa usa lamang ka asawa, nga ang mga anak mga magtutuo ug wala ikasumbong sa pagkamapatuyangon o pagkamasupilon.
Titus	1	7	Kay ang pangulo sa iglesia, ingon nga piniyalan sa Dios, kinahanglang dili masaway, dili magpahimuot sa iyang kaugalingon, dili masuk-anon, dili hinginom ug bino, dili tigpangdapat, dili hinapi
Titus	1	8	kondili maabiabihon, mahigugmaon sa maayo, mabuot, matarong, putli, mapinugnganon sa kaugalingon,
Titus	1	9	nga naghupot pag-ayo sa kasaligang pulong sumala sa gitudlo kaniya, aron makahimo siya sa pagdasig pinaagi sa hustong pagtulun-an ug sa pagbadlong sa mga nagsupak niini.
Titus	1	10	Kay daghan ang mga tawong masukihon, mga tigsulti ug walay hinungdan ug mga limbongan, ilabina sa mga tawo nga mga tinuli
Titus	1	11	nga kinahanglang pahilomon kay sila nangguba ug tibuok nga mga panimalay pinaagi sa pagpanudlo ug mga butang nga dili angay, aron sa pagpanapi.
Titus	1	12	Usa kanila, nga ilang kaugalingong propeta, miingon, “Ang mga Cretanhon kanunay gayong bakakon, mga mananap nga daotan, mga palakaon nga tapolan.”
Titus	1	13	Tinuod kini nga pagpamatuod. Busa badlonga sila pag-ayo aron malig-on sila diha sa pagtuo,
Titus	1	14	ug dili na magtagad sa mga tinumotumong sugilanon sa mga Judio o sa mga sugo gikan sa mga tawo nga nagsalikway sa kamatuoran.
Titus	1	15	Alang sa mga putli, ang tanang butang putli, apan alang sa mga hugaw ug dili matinuohon, walay butang nga putli, hinuon ang ilang mga hunahuna ug tanlag mao ang hugaw.
Titus	1	16	Sila nagpahayag nga nakaila sila sa Dios, apan naglimod kaniya pinaagi sa ilang mga binuhatan. Sila dulumtanan, masinupakon ug dili mapuslan alang sa tanang maayong buhat.
Titus	2	1	Apan ikaw, isulti ang mga butang nga nahiangay sa hustong pagtulun-an.
Titus	2	2	Ang gulanggulang nga mga lalaki kinahanglan nga magmapinugnganon sa kaugalingon, magmaligdong, mabuot, lig-on diha sa pagtuo, sa gugma ug sa pagkamapailobon.
Titus	2	3	Mao usab ang hamtong nga mga babaye, kinahanglan nga diosnon sa ilang paggawi, dili tigpangdaot ug dili mga ulipon sa bino, mga magtutudlo sa maayo,
Titus	2	4	aron sila makatudlo sa mga batan-ong babaye paghigugma sa ilang mga bana ug mga anak,
Titus	2	5	mabuot, putli, maayong moatiman sa panimalay, mapuangoron, ug masinugtanon sa ilang kaugalingong mga bana, aron ang pulong sa Dios dili mapasipalahan.
Titus	2	6	Dasiga usab ang mga batan-ong lalaki sa pagpugong sa ilang kaugalingon.
Titus	2	7	Sa tanang butang ipakita ang imong kaugalingon ingon nga panag-ingnan sa maayong binuhatan, diha sa pagpanudlo ipakita ang kaputli, kaligdong ug
Titus	2	8	maayong pagpamulong nga dili masaway, aron ang kaaway maulawan sa diha nga wala siyay ikasulti nga ngil-ad batok kanato.
Titus	2	9	Ang mga ulipon kinahanglang masinugtanon sa ilang mga agalon ug magpahimuot kanila diha sa tanang butang. Kinahanglan nga dili na sila motubagtubag,
Titus	2	10	dili mangawat, hinuon magpakita sila sa bug-os nga pagsalig, aron nga diha sa tanang butang mahimo nila nga angayan ang pagtulun-an sa Dios nga atong Manluluwas.
Titus	2	11	Ang grasya sa Dios gipadayag alang sa kaluwasan sa tanang tawo,
Titus	2	12	nagtudlo kanato sa pagbiya sa pagkadili diosnon ug sa mga pangibog nga kalibotanon ug sa pagkinabuhi nga mapinugnganon sa kaugalingon, matarong ug diosnon niining panahona karon,
Titus	2	13	samtang magpaabot kita sa atong bulahan nga paglaom ug pagpadayag sa himaya ni Jesu-Cristo nga atong dakong Dios ug Manluluwas.
Titus	2	14	Siya mihatag sa iyang kaugalingon alang kanato aron sa paglukat kanato gikan sa tanang pagkadaotan ug sa pagputli alang sa iyang kaugalingon sa usa ka katawhan nga iya gayod, madasigon sa maayong binuhatan.
Titus	2	15	Isulti kining mga butanga. Himoa ang pagdasig ug ang pagpamadlong uban sa tanang kagahom. Ayaw itugot nga adunay magtamay kanimo.
Titus	3	1	Pahinumdomi sila nga magmasinugtanon sa mga pangulo ug mga kagamhanan, magmatinumanon, mag-andam alang sa tanang maayong buhat,
Titus	3	2	dili magsulti ug daotan mahitungod kang bisan kinsa, magmakigdaiton, magmalumo, ug magpakita sa hingpit nga pagkamatinahuron ngadto sa tanang tawo.
Titus	3	3	Kay kaniadto kita usab mga walay kahibalo, mga masukihon, nahisalaag, nagpaulipon sa nagkalainlaing mga pangibog ug mga kahilayan, nagkinabuhi diha sa daotan ug kasina, gidumtan sa mga tawo ug nagdumtanay sa usa ug usa.
Titus	3	4	Apan sa gipadayag na ang pagkamaluluy-on sa Dios nga atong Manluluwas ug ang iyang gugma alang sa mga tawo,
Titus	3	5	kita iyang giluwas, dili tungod sa mga binuhatan nga atong nahimo diha sa pagkamatarong, kondili tungod sa iyang kaluoy, pinaagi sa paghugas ngadto sa bag-ong pagkatawo ug sa pagbag-o pinaagi sa Espiritu Santo
Titus	3	6	nga iyang gibubo nga naghingapin nganhi kanato pinaagi kang Jesu-Cristo nga atong Manluluwas,
Titus	3	7	aron kita himoong matarong pinaagi sa iyang grasya ug mahimong mga manununod diha sa paglaom sa kinabuhing dayon.
Titus	3	8	Ang maong pulong kasaligan. Ug nanghinaot ako nga ikaw lig-on nga magpamatuod niining mga butanga, aron ang mga nagtuo sa Dios magtinguha sa pagbuhat kanunay sa mga maayong buhat. Kining mga butanga maayo ug mapuslanon sa mga tawo.
Titus	3	9	Apan likayi ang binuang nga mga pakiglantugi, mga pagsubay sa kagikan, mga pakiglalis ug mga pakig-away mahitungod sa balaod kay kini walay kapuslanan ug kawang lamang.
Titus	3	10	Human nimo katambagi sa makausa o makaduha ang tawo nga tigpasiugda sa pagkabahinbahin, likayi siya,
Titus	3	11	ingon nga ikaw nahibalo nga ang maong tawo nahisalaag ug nagpakasala, hinukman sa iyang kaugalingon.
Titus	3	12	Sa diha nga ikapadala ko na kanimo si Artemas o si Tiquico, paningkamoti ang pag-adto kanako sa Nicopolis, kay nakahukom ako sa pagpuyo didto panahon sa tingtugnaw.
Titus	3	13	Himoa ang labing maayo sa pagpagikan kang Zenas nga abogado ug kang Apolos, nga wala untay makulang kanila.
Titus	3	14	Himoa usab nga makakat-on ang atong mga sakop sa pagbuhat kanunay sa mga maayong buhat aron sila makatabang sa mga tabangonon, ug nga dili unta sila mahimong dili mabungahon.
Titus	3	15	Ang tanan nga ania uban kanako nangumosta kanimo. Ipangumosta kami kanila nga nahigugma kanato diha sa pagtuo. Ang grasya mag-uban kaninyong tanan.
Zephaniah	1	1	Ang pulong sa Ginoo nga midangat kang Zefanias nga anak ni Cusi nga anak ni Gedalias nga anak ni Amarias nga anak ni Hesekias, sa mga adlaw ni Josias nga anak ni Amon, ang hari sa Juda.
Zephaniah	1	2	Akong puohon sa hingpit ang tanang mga butang gikan sa nawong sa yuta, nag-ingon ang Ginoo.
Zephaniah	1	3	“Akong puohon ang tawo ug ang mananap, akong puohon ang mga langgam sa kalangitan, ug ang mga isda sa dagat. Akong pukanon ang mga daotan, akong puohon ang katawhan gikan sa nawong sa yuta, nag-ingon ang Ginoo.
Zephaniah	1	4	Akong tuy-oron ang akong kamot batok sa Juda, ug batok sa tanang mga nagpuyo sa Jerusalem; ug puohon nako niining dapita ang salin ni Baal ug ang ngalan sa mga pari nga nagsimba sa mga diosdios,
Zephaniah	1	5	kadtong nagsimba sa mga panon sa langit nga anaa sa mga atop sa balay; kadtong nagsimba ug nanumpa ngadto sa Ginoo, apan nanumpa pinaagi sa ngalan ni Milcom,
Zephaniah	1	6	sila nga mitalikod sa pagsunod sa Ginoo, kadtong wala mangita sa Ginoo o magpakisayod mahitungod kaniya.”
Zephaniah	1	7	Paghilom sa atubangan sa Ginoong Dios! Kay ang adlaw sa Ginoo ania na; ang Ginoo nag-andam ug usa ka halad ug naggahin sa iyang mga dinapit.
Zephaniah	1	8	Ug sa adlaw sa paghalad alang sa Ginoo, “Akong silotan ang mga tinugyanan ug ang mga anak sa hari, ug ang tanan nga nagsul-ob sa bisti sa mga langyaw.
Zephaniah	1	9	Nianang adlawa akong silotan kadtong tanan nga nanglukso sa tugkaran, ug kadtong nagpuno sa balay sa ilang agalon uban ang pagpanglupig ug pagpanglimbong.”
Zephaniah	1	10	“Nianang adlawa,” nag-ingon ang Ginoo, “usa ka paghilak ang madungog gikan sa Ganghaan sa Isda, dangoyngoy gikan sa Ikaduhang Puluy-anan, ang dakong dahunog sa pagkahugno gikan sa kabungtoran.
Zephaniah	1	11	Pagminatay kamo, O mga lumulupyo sa Mortar! Kay ang tanang tigpatigayon gilaglag na; gipamatay ang tanan nga nagbaligya ug plata.
Zephaniah	1	12	Nianang panahona susihon nako ang Jerusalem ginamit ang mga lampara, ug silotan nako ang mga tawo nga nahiuyon sa ilang kahimtang, nga nag-ingon diha sa ilang kasingkasing, “Ang Ginoo dili magbuhat ug maayo, o magbuhat ug daotan.”
Zephaniah	1	13	Ang ilang kabtangan mahimong sakmiton, ug ang ilang mga balay tumpagon. Bisan ug sila magtukod ug mga balay, sila dili makapuyo niini; bisan ug sila magtanom ug kaparasan, sila dili makainom sa bino gikan niini.”
Zephaniah	1	14	Ang dakong adlaw sa Ginoo duol na, kini nagkaduol na ug hapit na gayod moabot; ang tingog sa adlaw sa Ginoo pait gayod, ang kusgan nga tawo kusog nga nagsinggit didto.
Zephaniah	1	15	Kanang adlawa mao ang adlaw sa kaligutgot, adlaw sa kasamok ug sa kasakit, adlaw sa pagkalaglag ug sa pagkalumpag, adlaw sa kangitngit ug sa kadulom, adlaw sa panganod ug sa hilabihang kangitngit,
Zephaniah	1	16	adlaw sa pagpatingog sa trumpeta, singgit alang sa gubat, batok sa mga kinutaang siyudad ug batok sa mga habog nga mga bantayanang tore.
Zephaniah	1	17	Akong dad-on ang kasakitan diha sa mga tawo, aron sila maglakaw sama sa mga buta, tungod kay sila nakasala batok sa Ginoo; ang ilang dugo iyabo sama sa abog, ug ang ilang unod sama sa kinalibang.
Zephaniah	1	18	Ang ilang plata ug ang ilang bulawan dili makaluwas kanila sa adlaw sa kaligutgot sa Ginoo, sa kalayo sa iyang pagpangabubho, ang tibuok kalibotan maut-ot; kay sa kalit taposon niya sa makalilisang gayod silang tanan nga nagpuyo sa yuta.
Zephaniah	2	1	Panagtigom kamo, panagtigom, O nasod nga walay ulaw,
Zephaniah	2	2	sa dili pa kamo abogon sama sa uhot nga ipadpad, sa dili pa modangat kaninyo ang bangis nga kasuko sa Ginoo, sa dili pa modangat kaninyo ang adlaw sa kaligutgot sa Ginoo.
Zephaniah	2	3	Pangitaa ninyo ang Ginoo, kamong tanan nga mga maaghop sa yuta nga nagtuman sa iyang mga sugo; pangitaa ang pagkamatarong, pangitaa ang pagkamapaubsanon; basin ug kamo tagoan sa adlaw sa kaligutgot sa Ginoo.
Zephaniah	2	4	Kay ang Gaza talikdan, ug ang Askelon mahimo nga biniyaan; sa kaudtohon ang katawhan sa Asdod papahawaon, ug ang Ekron lukahon.
Zephaniah	2	5	Alaot kamo nga mga nagpuyo sa kabaybayonan, kamo nga nasod sa mga Keretihanon! Ang pulong sa Ginoo batok kaninyo, O Canaan, ang yuta sa mga Filistihanon; ikaw laglagon nako, hangtod nga wala nay nagpuyo nga mahibilin.
Zephaniah	2	6	Ug kamo, kabaybayonan, mahimong mga sibsibanan, nga may mga payag alang sa mga tigbantay sa mga karnero ug mga toril alang sa mga panon sa karnero.
Zephaniah	2	7	Ang baybayon mahimong kabtangan alang sa mga salin sa balay sa Juda diin sila manibsib, ug diha sa mga balay sa Askelon sila manghigda sa kagabhion. Kay ang Ginoo nga ilang Dios maghunahuna kanila ug magpahiuli sa ilang kahimtang.
Zephaniah	2	8	Nadungog nako ang pagtamay sa Moab ug ang mga pagbiaybiay sa mga Amonihanon, giunsa nila sa pagtamay ang akong katawhan, ug sa pagpasigarbo batok sa ilang utlanan.
Zephaniah	2	9	Busa ingon nga ako buhi, nag-ingon ang Ginoo sa mga panon, ang Dios sa Israel, ang Moab mahimong sama sa Sodoma, ug ang mga Amonihanon sama sa Gomora, usa ka yuta nga malukop sa mga kadyapa ug sa mga gahong sa asin, biniyaan hangtod sa kahangtoran. Ang mahibilin sa akong katawhan manakmit kanila ug ang salin sa akong nasod manag-iya kanila.
Zephaniah	2	10	Kini maoy maangkon nila ingon nga bayad sa ilang garbo, tungod kay sila nagtamay ug nagpagarbo batok sa katawhan sa Ginoo sa mga panon.
Zephaniah	2	11	Ang Ginoo mahimong makalilisang alang kanila; iyang pagutman ang tanang mga dios sa yuta, ug ngadto kaniya managyukbo, ang matag usa diha sa iyang dapit, ang tanang kayutaan sa mga nasod.
Zephaniah	2	12	Kamo usab, O mga Etiopianhon, pamatyon pinaagi sa akong espada.
Zephaniah	2	13	Ug iyang tuy-oron ang iyang kamot batok sa amihanan, ug laglagon ang Asiria; ug himoon niya nga biniyaan ang Ninibe, uga nga dapit sama sa kamingawan.
Zephaniah	2	14	Ang mga panon sa kahayopan manglubog sa taliwala niya, ang tanang mga mananap sa mga nasod, lakip ang agila ug ang eriso; magpuyo sa iyang mga ulohang siyudad, ang ngiwngiw mag-awit diha sa mga tamboanan ang uwak magtingog diha sa mga tugkaranan, kay ilang panguhaon ang mga hinimo ug kahoy nga cedro.
Zephaniah	2	15	Mao kini ang malipayong siyudad nga nagpuyo nga layo sa kakuyaw, nga nag-ingon sa iyang kaugalingon, “Ako mao ug walay nay lain.” Nahimo siya nga biniyaan, usa ka dapit nga lungib sa mga mananap! Ang tanan nga molabay kaniya magbiaybiay ug magwarawara sa iyang kumo.
Zephaniah	3	1	Alaot siya nga masukihon ug hugaw, ang malupigong siyudad!
Zephaniah	3	2	Siya dili mamati ug sulti, dili modawat ug pagbadlong, wala siya mosalig sa Ginoo, wala siya moduol sa iyang Dios.
Zephaniah	3	3	Ang iyang mga tinugyanan sa taliwala niya mga liyon nga nagngulob; ang iyang mga maghuhukom mao ang mga lobo sa kagabhion nga dili magsalin hangtod sa pagkabuntag.
Zephaniah	3	4	Ang iyang mga propeta mapatuyangon ug dili kasaligan nga mga tawo; ang iyang mga pari nagpasipala sa unsay balaan, gisupak nila ang Balaod.
Zephaniah	3	5	Ang Ginoo matarong diha kaniya, wala magbuhat ug sayop; matag buntag ipakita niya ang hustisya, sa matag kaadlawon siya dili magpakyas; apan ang dili matarong wala makaila ug kaulaw.
Zephaniah	3	6	Gipanglaglag nako ang mga nasod; ang ilang mga salipdanan nangaguba; ang ilang kadalanan gihimo nako nga awaaw aron nga walay makaagi niini; ang ilang mga siyudad nangatumpag, walay tawo, walay nagpuyo.
Zephaniah	3	7	Ako miingon, “Mahadlok gayod siya kanako, siya modawat ug pagbadlong, siya dili mawad-an ug panan-aw sa tanan nga gipabuhat nako kaniya.” Apan milabaw pa hinuon ang ilang tinguha sa pagbuhat sa daotan.
Zephaniah	3	8	Busa paghulat kamo kanako, nag-ingon ang Ginoo, hangtod sa adlaw nga ako mobarog ingon nga saksi. Kay ang akong hukom mao ang pagtigom sa mga nasod, sa pagtigom sa mga gingharian, aron ibubo nako ibabaw kanila ang akong kayugot, ang tibuok kainit sa akong kasuko; kay ang tibuok nga yuta ut-oton pinaagi sa kalayo sa akong pangabubho.
Zephaniah	3	9	Kay nianang panahona usbon nako ang sinultihan sa mga katawhan ngadto sa lunsay nga pinulongan, aron silang tanan magtawag sa ngalan sa Ginoo, ug mag-alagad kaniya uban ang hiniusa nga pag-uyon.
Zephaniah	3	10	Gikan sa unahan sa suba sa Etiopia ang akong mga tigpangamuyo, ang anak nga babaye sa akong mga nagkatibulaag, magdala sa akong halad.
Zephaniah	3	11	Nianang adlawa ikaw dili ibutang sa kaulawan tungod sa tanang binuhatan nga pinaagi niini ikaw misupil kanako; kay unya akong kuhaon gikan sa imong taliwala ang imong mga tawo nga mapahitas-ong nagpalabilabi, ug ikaw dili na mapahitas-on diha sa akong bukid nga balaan.
Zephaniah	3	12	Ipabilin nako sa imong taliwala ang katawhan nga mapaubsanon ug ubos. Sila modangop sa ngalan sa Ginoo,
Zephaniah	3	13	kadtong salin sa Israel; sila dili magbuhat ug sayop o mosulti ug mga bakak, o ang malimbongon nga dila makaplagan pa diha sa ilang baba. Sila manibsib ug manghigda, ug walay bisan kinsa nga maghadlok kanila.
Zephaniah	3	14	Pag-awit ug kusog, O anak nga babaye sa Zion, singgit, O Israel! Paglipay ug pagmaya uban sa tibuok nimong kasingkasing, O anak nga babaye sa Jerusalem!
Zephaniah	3	15	Gikuha sa Ginoo ang mga hukom batok kanimo, iyang giabog ang imong mga kaaway. Ang Hari sa Israel, ang Ginoo, anaa sa imong taliwala; dili na ikaw angay nga mahadlok sa daotan.
Zephaniah	3	16	Nianang adlawa kini isulti ngadto sa Jerusalem: Ayaw kahadlok, O Zion; ayaw paluyaha ang imong mga kamot.
Zephaniah	3	17	Ang Ginoo, ang imong Dios, anaa sa imong taliwala, usa ka manggugubat nga maghatag ug kadaogan; siya magmaya tungod kanimo uban ang kalipay, siya magbag-o kanimo diha sa iyang gugma; siya magmalipayon tungod kanimo uban ang pag-awit,
Zephaniah	3	18	sama sa adlaw sa kasaulogan. Akong kuhaon ang katalagman gikan kanimo aron dili na kamo bugalbugalan tungod niini.
Zephaniah	3	19	Nianang adlawa ako makighusay sa tanang nagdaogdaog kanimo. Ug akong luwason ang bakol ug tigomon ang mga sinalikway, ug ang ilang kaulawan himoon nako nga usa ka pagdayeg ug kabantog sa tibuok nga yuta.
Zephaniah	3	20	Nianang panahona dad-on ko kamo sa inyong pinuy-anan, sa panahon nga tigomon ko kamo. Kay kamo himoon nako nga bantogan ug dinayeg taliwala sa tanang mga katawhan sa yuta, sa diha nga ipahiuli nako ang inyong maayong kahimtang sa atubangan sa inyong mga mata, nag-ingon ang Ginoo.
Zechariah	1	1	Sa ikawalo nga bulan, sa ikaduha nga tuig ni Dario, ang pulong sa Ginoo midangat ngadto kang Zacarias nga anak ni Berekias nga anak ni Iddo, nga propeta nga nag-ingon,
Zechariah	1	2	“Ang Ginoo nasuko sa hilabihan sa inyong katigulangan.
Zechariah	1	3	Busa sultihi sila, Mao kini ang giingon sa Ginoo sa mga panon: Balik kamo kanako, nag-ingon ang Ginoo sa mga panon, ug ako mobalik kaninyo, nag-ingon ang Ginoo sa mga panon.
Zechariah	1	4	Ayaw kamo pagpakasama sa inyong katigulangan, nga kanila ang unang propeta misinggit, ‘Mao kini ang giingon sa Ginoo sa mga panon, Balik kamo karon gikan sa inyong daotan nga mga pamaagi, ug gikan sa inyong daotan nga mga buhat.’ Apan sila wala mamati o magpatalinghog kanako, nag-ingon ang Ginoo.
Zechariah	1	5	Ang inyong katigulangan, hain man sila? Ug ang mga propeta, buhi ba sila hangtod sa kahangtoran?
Zechariah	1	6	Apan ang akong mga pulong ug ang akong mga lagda nga akong gisugo sa akong mga alagad nga mga propeta, wala ba kini makaabot sa inyong katigulangan? Busa sila naghinulsol ug miingon, ‘Ingon nga ang Ginoo sa mga panon naghunahuna sa pagbuhat nganhi kanato sumala sa atong mga batasan ug sumala sa atong mga binuhatan, mao kini ang gibuhat niya kanato.’ ”
Zechariah	1	7	Sa ika-24 nga adlaw sa ikanapulo ug usa nga bulan, nga mao ang bulan sa Sebat, sa ikaduha nga tuig ni Dario, ang pulong sa Ginoo midangat kang Zacarias, ang anak ni Berekias nga anak ni Iddo, nga propeta. Ug si Zacarias miingon,
Zechariah	1	8	“Nakita nako niadtong gabhiona nga may usa ka tawo nga nagkabayo sa usa ka kabayo nga pula! Nagtindog siya taliwala sa mga kahoy nga mirto nga didto sa ubos, ug sa luyo niya dihay mga kabayo nga pula, kabang ug puti.
Zechariah	1	9	Unya miingon ako, ‘Agalon ko, unsa ba kini?’ Ug ang anghel nga nakigsulti kanako miingon kanako, ‘Ipakita nako kanimo kon unsa kini.’
Zechariah	1	10	Busa ang tawo nga nagtindog taliwala sa mga kahoy nga mirto mitubag, ‘Kini sila mao ang gipadala sa Ginoo aron sa pagbantay libot sa kalibotan.’
Zechariah	1	11	Ug sila mitubag sa anghel sa Ginoo nga nagtindog taliwala sa mga kahoy nga mirto, ‘Nalibot na namo ang kalibotan ug tan-awa, ang tibuok kalibotan nagpabilin nga malinawon.’
Zechariah	1	12	Unya ang anghel sa Ginoo miingon, ‘O Ginoo sa mga panon, hangtod kanus-a ba nga ikaw dili maluoy sa Jerusalem ug sa mga siyudad sa Juda nga imong gikasilagan sulod niining 70 ka tuig?’
Zechariah	1	13	Ug ang Ginoo mitubag sa anghel nga nakigsulti kanako uban sa maayo ug makahupay nga mga pulong.
Zechariah	1	14	Busa ang anghel nga nakigsulti kanako miingon kanako, ‘Singgit, mao kini ang giingon sa Ginoo sa mga panon: Ako nangabubho pag-ayo tungod sa Jerusalem ug tungod sa Zion.
Zechariah	1	15	Ug ako nasuko gayod sa mga nasod nga nagpuyo sa kasayon. Kay sa dihang gamay ra unta ang akong kasuko, ilang gipalabihan ang katalagman niini.
Zechariah	1	16	Busa mao kini ang giingon sa Ginoo, Ako mibalik sa Jerusalem uban ang kaluoy, ang akong balay tukoron diha niini, nag-ingon ang Ginoo sa mga panon, ug ang usa ka pisi nga igsusukod ikutay tadlas sa Jerusalem.
Zechariah	1	17	Singgit pag-usab, Mao kini ang giingon sa Ginoo sa mga panon: Ang akong mga siyudad mag-awas pag-usab sa kauswagan, ug ang Ginoo maghupay pag-usab sa Zion, ug magpili pag-usab sa Jerusalem.’ ”
Zechariah	1	18	Unya giyahat nako ang akong mga mata, ug nakita nako ang upat ka sungay!
Zechariah	1	19	Ug ako miingon sa anghel nga nakigsulti kanako, “Unsa ba kini?” Ug siya mitubag kanako, “Kini mao ang mga sungay nga nagpatibulaag sa Juda, sa Israel ug sa Jerusalem.”
Zechariah	1	20	Ug ang Ginoo nagpakita kanako sa upat ka mga tigsalsal.
Zechariah	1	21	Unya miingon ako, “Unsay gianhi niini aron buhaton?” Ug siya mitubag, “Kini mao ang mga sungay nga nagpatibulaag sa Juda nga sa ingon niini walay tawo nga nag-isa sa iyang ulo. Apan kini mianhi aron sa paghadlok kanila, sa pagsalibay sa mga sungay sa mga nasod nga nag-isa sa ilang sungay batok sa yuta sa Juda aron sa pagpatibulaag niini.”
Zechariah	10	1	Pangayo kamo sa Ginoo ug ulan panahon sa ulahing ulan, gikan sa Ginoo nga naghimo sa mga dag-om, nga naghatag sa madagayaong ulan ngadto sa mga tawo, ngadto sa matag usa sa mga tanom sa kapatagan.
Zechariah	10	2	Kay ang mga larawan naglitok ug mga walay pulos, ug ang mga tigpanagna nakakita ug bakak; ang mga tigdamgo nagsugilon ug mga bakak nga damgo, ug naghatag ug kawang nga mga paghupay. Busa ang katawhan naglatagaw sama sa mga karnero; gisakit sila kay sila walay tigbantay.
Zechariah	10	3	“Ang akong kasuko misilaob batok sa mga tigbantay, ug akong silotan ang mga pangulo; kay ang Ginoo sa mga panon nag-atiman sa iyang panon sa karnero, ang balay sa Juda, ug himoon nako sila nga sama sa iyang maayo nga mga kabayo sa gubat.
Zechariah	10	4	Gikan kanila mogula ang ulohang bato nga sukaranan, gikan kanila ang ugsok sa tolda, gikan kanila ang pana alang sa gubat, gikan kanila ang tanang tigdumala.
Zechariah	10	5	Sila mahisama sa mga kusgang tawo sa panggubatan, magyatak sa mga kaaway diha sa lapok sa kadalanan; sila makig-away kay ang Ginoo nag-uban man kanila, ug palibogon nila ang nga tigpangabayo.
Zechariah	10	6	“Akong lig-onon ang balay sa Juda, ug akong luwason ang balay ni Jose. Dad-on nako sila pagbalik kay ako adunay kaluoy kanila ug sila mahimong sama sa wala nako sila isalikway, kay ako man ang Ginoo nga ilang Dios, ug ako motubag kanila.
Zechariah	10	7	Unya ang Efraim mahimong sama sa kusgan nga manggugubat, ug ang ilang kasingkasing magmaya nga daw tungod sa bino. Ang ilang mga anak makakita niini ug mangalipay, ang ilang kasingkasing magpasidungog diha sa Ginoo.
Zechariah	10	8	“Ako magsinyas kanila ug tigomon nako sila, kay gitubos nako sila, ug sila modaghan sama kaniadto.
Zechariah	10	9	Bisan ug gikatag nako sila taliwala sa mga nasod, apan didto sa mga layong dapit mahinumdom sila kanako, ug sila magpuyo uban sa ilang mga anak ug mamauli sila.
Zechariah	10	10	Dad-on nako sila pauli gikan sa yuta sa Ehipto, ug tigomon sila gikan sa Asiria; ug dad-on nako sila ngadto sa yuta sa Gilead ug sa Lebanon hangtod nga wala nay dapit alang kanila.
Zechariah	10	11	Latason niya ang dagat sa kalisdanan, ug dag-on ang mga balod sa dagat, ug ang tanang kahiladman sa Nilo mangahubas. Ang garbo sa Asiria hugnoon, ug ang sitro sa Ehipto mahanaw.
Zechariah	10	12	Ug lig-onon nako sila diha sa Ginoo ug sila maglakaw diha sa iyang ngalan,” nag-ingon ang Ginoo.
Zechariah	11	1	Buksi ang imong mga pultahan, O Lebanon, aron lamyon sa kalayo ang imong mga kahoy nga cedro!
Zechariah	11	2	Pagminatay, O sipres, kay ang cedro napukan na, kay ang mga mahimayaong kahoy nangalaglag! Pagminatay, mga dagkong kahoy sa Basan, kay ang bagang kalasangan nangapukan na.
Zechariah	11	3	Pamatia ang tingog sa pagminatay sa mga tigbantay sa karnero, kay ang ilang himaya nawagtang na! Pamatia ang pagngulob sa mga liyon, kay ang kalasangan sa Jordan nalaglag!
Zechariah	11	4	Mao kini ang giingon sa Ginoo nga akong Dios, “Himoa ang imong kaugalingon nga tigbantay sa mga karnero nga ihawonon.
Zechariah	11	5	Kadtong mopalit niini mag-ihaw niini ug dili silotan ug kadtong magbaligya kanila mag-ingon, ‘Dalaygon ang Ginoo kay ako nahimong adunahan,’ ug ang ilang kaugalingon nga mga tigbantay wala maluoy kanila.
Zechariah	11	6	Kay dili na ako maluoy pag-usab sa mga nagpuyo sa yuta, nag-ingon ang Ginoo. Tan-awa, itugyan nako ang mga tawo aron mapukan ang matag usa diha sa kamot sa iyang isigkatawo, ug ang matag usa diha sa kamot sa iyang hari, ug gun-obon nila ang yuta ug wala akoy luwason kanila gikan sa ilang kamot.”
Zechariah	11	7	Busa nahimo akong tigbantay sa mga karnero nga ihawonon alang niadtong mga tigbaligya ug karnero. Ug mikuha ako ug duha ka sungkod, ang usa akong ginganlan ug Grasya, ug ang usa ginganlan nako ug Panaghiusa. Ug akong giatiman ang mga karnero.
Zechariah	11	8	Sulod sa usa ka bulan, gilaglag nako ang tulo ka tigbantay, kay gikapoyan na ako kanila, ug ako giayran usab nila.
Zechariah	11	9	Busa miingon ako, “Dili na ako mahimong tigbantay ninyo. Unsay patyonon, tugoti nga mamatay; unsay laglagonon, tugoti nga malaglag ug kadtong nahibilin tugoti sa paglamoy sa unod sa usa ug usa.”
Zechariah	11	10	Ug akong gikuha ang akong sungkod nga Grasya, ug gibali nako kini, gipapas ang kasabotan nga akong gihimo uban sa tanang mga katawhan.
Zechariah	11	11	Ug kini napapas niadtong adlawa, ug ang mga tigbaligya ug karnero nga nagbantay uban kanako, nahibalo nga kadto pulong sa Ginoo.
Zechariah	11	12	Unya ako miingon kanila, “Kon maayo kini alang kaninyo, ihatag kanako ang akong suhol apan kon dili, tipigi kini.” Ug nagtimbang sila ug 30 ka siklo nga plata alang sa akong suhol.
Zechariah	11	13	Unya ang Ginoo miingon kanako, “Ihulog kini ngadto sa panudlanan ,” ang usa ka maayong bili nga ilang gibili kanako. Busa akong gikuha ang 30 ka siklo nga plata ug gihulog kini ngadto sa panudlanan didto sa balay sa Ginoo.
Zechariah	11	14	Unya akong gibali ang akong ikaduha nga sungkod nga Panaghiusa, sa pagpapas sa pagkamanagsoon sa Juda ug sa Israel.
Zechariah	11	15	Unya ang Ginoo miingon kanako, “Dad-a sa makausa pa ang mga kasangkapan sa walay pulos nga tigbantay.
Zechariah	11	16	Kay tan-awa, pabarogon nako ang usa ka tigbantay sa karnero diha sa yuta, nga dili magtagad sa mga nagkalaglag o mangita sa mga nangawala o mag-ayo sa nangapiang o magpakaon sa mga maayo ug panglawas, hinuon maglamoy sa unod sa mga tambok nga karnero, maglaksi sa ilang mga kuko.
Zechariah	11	17	Alaot ang walay pulos nako nga tigbantay sa karnero, nga mibiya sa iyang panon! Masamaran unta sa espada ang iyang bukton ug ang iyang tuo nga mata! Ang iyang bukton mokuyos unta sa hingpit, ug ang iyang tuo nga mata mabuta sa hingpit!”
Zechariah	12	1	Ang pulong sa Ginoo mahitungod sa Israel: Mao kini ang giingon sa Ginoo, nga nagbukhad sa kalangitan, ug nagtukod sa kalibotan, ug naghimo sa espiritu sa tawo sulod kaniya,
Zechariah	12	2	“Tan-awa, himoon nako ang Jerusalem nga usa ka kupa sa pagsamparay alang sa tanang mga katawhan nga naglibot. Kini usab batok sa Juda sa panahon sa pagsulong batok sa Jerusalem.
Zechariah	12	3	Nianang adlawa himoon nako ang Jerusalem nga usa ka bug-at nga bato alang sa tanang mga katawhan. Ang tanan nga mosakwat niini masamad ug dako, ug ang tanang mga nasod sa yuta magtigom batok kaniya.
Zechariah	12	4	Nianang adlawa, nag-ingon ang Ginoo, akong hampakon sa kalisang ang matag kabayo, ug sa kabuang ang nagkabayo niini. Apan akong bukhon ang akong mga mata ngadto sa balay sa Juda, sa diha nga akong butaan ang matag kabayo sa mga katawhan.
Zechariah	12	5	Unya ang mga banay sa Juda mag-ingon diha sa ilang kaugalingon, ‘Ang mga nagpuyo sa Jerusalem adunay kusog pinaagi sa Ginoo sa mga panon nga ilang Dios.’
Zechariah	12	6	“Nianang adlawa ang mga banay sa Juda himoon nako nga sama sa kulon nga nagdilaab taliwala sa sugnod, sama sa sulo nga nagsiga taliwala sa usa ka bugkos nga dagami ug sila maglamoy sa tanang mga katawhan nga naglibot kanila, dapit sa tuo ug dapit sa wala, samtang ang Jerusalem puy-an gihapon diha sa dapit niini, sa Jerusalem.
Zechariah	12	7	“Ug ang Ginoo maghatag pag-una ug kadaogan ngadto sa mga tolda sa Juda, aron ang himaya sa balay ni David ug ang himaya sa mga nagpuyo sa Jerusalem dili pasidunggan labaw kay sa Juda.
Zechariah	12	8	Nianang adlawa ang Ginoo magbutang ug salipod libot sa mga nagpuyo sa Jerusalem aron kadtong labing luya kanila nianang adlawa mahisama kang David, ug ang balay ni David mahisama sa Dios, sama sa anghel sa Ginoo nga nangulo kanila.
Zechariah	12	9	Ug nianang adlawa tinguhaon nako ang paglaglag sa tanang mga nasod nga moanhi batok sa Jerusalem.
Zechariah	12	10	“Ug ibubo nako ibabaw sa balay ni David ug sa mga nagpuyo sa Jerusalem ang espiritu sa kaluoy ug sa pagpangamuyo, aron nga sa dihang motan-aw sila kaniya nga ilang giduslak, sila magsubo tungod kaniya, sama sa magsubo tungod sa bugtong niyang anak ug maghilak pag-ayo tungod kaniya, sama sa maghilak tungod sa iyang panganay nga anak.
Zechariah	12	11	Nianang adlawa ang pagsubo diha sa Jerusalem mahisama ka dako sa pagsubo alang sa Hadad-rimon sa patag sa Megido.
Zechariah	12	12	Ang yuta magsubo, ang matag banay sa iyang kaugalingon, ang panimalay sa banay ni David sa iyang kaugalingon ug ang ilang mga asawa sa ilang kaugalingon, ang panimalay sa banay ni Natan sa iyang kaugalingon ug ang ilang mga asawa sa ilang kaugalingon,
Zechariah	12	13	ang panimalay sa banay ni Levi sa iyang kaugalingon ug ang ilang mga asawa sa ilang kaugalingon, ang panimalay sa mga Simeihanon sa ilang kaugalingon ug ang ilang mga asawa sa ilang kaugalingon,
Zechariah	12	14	ug ang tanang mga panimalay nga nahibilin, ang matag usa sa iyang kaugalingon ug ang ilang mga asawa sa ilang kaugalingon.
Zechariah	13	1	“Nianang adlawa adunay usa ka tuboran nga buksan alang sa balay ni David ug sa mga nagpuyo sa Jerusalem, aron sa paghinlo kanila gikan sa sala ug sa pagkahugaw.
Zechariah	13	2	“Ug nianang adlawa, nag-ingon ang Ginoo sa mga panon, puohon nako ang mga ngalan sa mga diosdios gikan sa yuta aron dili na sila mahinumdoman, ug papahawaon usab nako gikan sa yuta ang mga propeta ug ang hugaw nga espiritu.
Zechariah	13	3	Ug kon aduna pay motungha nga propeta, ang iyang amahan ug ang iyang inahan nga nanganak kaniya moingon kaniya, ‘Dili ikaw mabuhi kay ikaw nagsulti ug bakak diha sa ngalan sa Ginoo,’ ug ang iyang amahan ug ang iyang inahan nga nanganak kaniya modunggab kaniya sa diha nga magpropesiya siya.
Zechariah	13	4	Nianang adlawa ang tanang propeta mangaulaw tungod sa iyang panan-awon sa diha nga magpropesiya siya, dili siya magsul-ob ug balhiboon nga kupo aron sa paglimbong,
Zechariah	13	5	apan siya moingon, ‘Dili ako propeta, tig-ugmad ako sa yuta kay ang yuta nahimo nga akong katigayonan sukad sa akong pagkabatan-on.’
Zechariah	13	6	Ug kon adunay mangutana kaniya, ‘Unsa kining mga samad sa imong kamot?’ siya moingon, ‘Ang mga samad akong naangkon didto sa balay sa akong mga higala.’ ”
Zechariah	13	7	“Pagmata na, O espada, batok sa akong tigbantay sa karnero, batok sa tawo nga nagtindog sunod kanako,” nag-ingon ang Ginoo sa mga panon. “Tigbasa ang tigbantay aron ang mga karnero magkatibulaag; pabalikon nako ang akong kamot batok sa mga gagmay.
Zechariah	13	8	Sa tibuok nga yuta, nag-ingon ang Ginoo, ang duha ka bahin sa tulo puohon ug mangamatay, apan ang ikatulo nga bahin mahibilin nga buhi.
Zechariah	13	9	Ug itambog nako kining ikatulong bahin ngadto sa kalayo, ug lunsayon kini sama sa usa ka tawo nga maglunsay ug plata, ug magsulay kanila sama sa pagsulay sa bulawan. Sila magsangpit sa akong ngalan ug ako motubag kanila. Ako moingon, ‘Sila akong katawhan,’ ug sila moingon, ‘Ang Ginoo mao ang akong Dios.’ ”
Zechariah	14	1	Tan-awa, ang adlaw sa Ginoo moabot sa diha nga ang mga inilog gikan kanimo bahinon diha sa taliwala nimo.
Zechariah	14	2	Kay tigomon nako ang tanang mga nasod aron sa pagpakiggubat batok sa Jerusalem ug ang siyudad mailog, ug ang mga balay panglungkabon ug ang mga babaye panglugoson. Ang katunga sa siyudad mahiadto sa pagkabinihag apan ang nahibilin sa katawhan dili puohon gikan sa siyudad.
Zechariah	14	3	Unya ang Ginoo moasdang ug makig-away batok niadtong mga nasod sama sa iyang pagpakig-away panahon sa gubat.
Zechariah	14	4	Nianang adlawa, ang iyang mga tiil motindog diha sa Bukid sa mga Olibo nga anaa atbang sa Jerusalem sa silangan, ug ang Bukid sa mga Olibo mapikas gikan sa silangan ug ngadto sa kasadpan pinaagi sa dako kaayong walog, nga tungod niana ang katunga sa bukid mosibog ngadto sa amihanan ug ang laing katunga ngadto sa habagatan.
Zechariah	14	5	Ug ang walog sa akong kabukiran maalihan kay ang walog sa mga bukid moabot sa kilid niini, ug kamo mangagiw sama sa inyong pagkagiw tungod sa linog panahon ni Uzias nga hari sa Juda. Unya ang Ginoo nga inyong Dios moanhi ug ang tanang mga balaan uban kaniya.
Zechariah	14	6	Nianang adlawa walay tugnaw o yamog.
Zechariah	14	7	Ug adunay magpadayon nga adlaw, kini nahibaloan sa Ginoo, dili adlaw ug dili gabii, kay sa kagabhion adunay kahayag.
Zechariah	14	8	Nianang adlawa ang buhing katubigan modagayday gikan sa Jerusalem, ang katunga niini paingon sa silangan nga dagat ug ang katunga niini paingon sa kasadpan nga dagat, mopadayon kini panahon sa ting-init sama sa tingtugnaw.
Zechariah	14	9	Ug ang Ginoo mahimong hari sa tibuok nga yuta. Nianang adlawa usa lamang ang Ginoo, ug usa ra ang iyang ngalan.
Zechariah	14	10	Ang tibuok nga yuta mahimong patag gikan sa Geba hangtod sa Rimon sa habagatan sa Jerusalem, apan ang Jerusalem magpabilin nga habog diha sa nahimutangan niini, gikan sa Ganghaan ni Benjamin ngadto sa dapit sa unang ganghaan, ngadto sa Eskina nga Ganghaan, ug gikan sa Tore ni Hananel ngadto sa mga pigsanan sa ubas sa hari.
Zechariah	14	11	Ug puy-an kini kay dili na man kini laglagon, ang Jerusalem magpuyo nga layo sa kakuyaw.
Zechariah	14	12	Ug mao kini ang katalagman nga ipahamtang sa Ginoo sa tanang mga katawhan nga nakiggubat batok sa Jerusalem. Ang ilang mga unod madunot samtang magtindog pa sila ug ang ilang mga mata madunot diha sa ilang mga luyak ug ang ilang mga dila madunot diha sa ilang mga baba.
Zechariah	14	13	Ug nianang adlawa ang usa ka dakong kaguliyang gikan sa Ginoo modangat kanila, nga tungod niana ang matag usa magkupot sa kamot sa iyang isigkatawo, ug ang kamot sa usa ibakyaw batok sa kamot sa usa.
Zechariah	14	14	Bisan ang Juda usab makig-away batok sa Jerusalem ug ang bahandi sa tanang mga nasod nga naglibot tigomon, ang bulawan, ang plata ug ang mga bisti nga daghan kaayo.
Zechariah	14	15	Ug ang katalagman nga sama niini nga katalagman modangat ngadto sa mga kabayo, mga mula, mga kamilyo, mga asno ug sa bisan unsang mga mananap nga didto niadtong mga kampo.
Zechariah	14	16	Unya ang tanan nga wala mamatay gikan sa tanang mga nasod nga miadto batok sa Jerusalem moadto matag tuig aron pagsimba sa Hari, ang Ginoo sa mga panon, paghimo sa Kasaulogan sa Balongbalong.
Zechariah	14	17	Ug kon adunay sakop sa panimalay sa kalibotan nga dili moadto sa Jerusalem aron sa pagsimba sa Hari, ang Ginoo sa mga panon, walay ulan ngadto kanila.
Zechariah	14	18	Ug kon ang panimalay sa Ehipto dili motungas ug magpakita sa ilang kaugalingon, ngadto kanila moabot ang katalagman nga ipahamtang sa Ginoo ngadto sa mga nasod nga dili motungas aron paghimo sa Kasaulogan sa mga Balongbalong.
Zechariah	14	19	Mao kini ang silot sa Ehipto ug ang silot sa tanang mga nasod nga dili motungas aron sa paghimo sa Kasaulogan sa mga Balongbalong.
Zechariah	14	20	Nianang adlawa adunay isulat diha sa mga lingganay sa mga kabayo, “Balaan alang sa Ginoo.” Ug ang mga kulon sa balay sa Ginoo mahimong sama sa mga panaksan sa atubangan sa halaran.
Zechariah	14	21	Ug ang tanang kulon sa Jerusalem ug sa Juda mahimong balaan alang sa Ginoo sa mga panon, aron ang tanan nga maghalad moadto ug mokuha niini, ug pabukalan ang unod sa inihaw sa sulod niini. Ug nianang adlawa wala nay tigpatigayon diha sa balay sa Ginoo sa mga panon.
Zechariah	2	1	Unya akong giyahat ang akong mga mata ug nakita nako ang usa ka tawo dala ang pisi nga igsusukod diha sa iyang kamot.
Zechariah	2	2	Unya ako miingon, “Asa ikaw paingon?” Ug siya miingon kanako, “Sa pagsukod sa Jerusalem aron sa pagsusi kon unsay gilapdon niini ug unsay gitas-on niini.”
Zechariah	2	3	Ug ang anghel nga nakigsulti kanako miadto, ug ang lain nga anghel migula aron sa pagtagbo kaniya
Zechariah	2	4	ug miingon kaniya, “Dagan, sultihi kining batan-ong lalaki, ‘Ang Jerusalem puy-an sama sa kabalangayan nga walay mga kuta, tungod sa panon sa mga tawo ug sa kahayopan didto.
Zechariah	2	5	Kay ako mahimo alang kaniya nga usa ka kota nga kalayo nga maglibot, nag-ingon ang Ginoo , ug ako mahimo nga himaya taliwala kaniya.’ ”
Zechariah	2	6	Dali! Dali! Biya kamo gikan sa yuta sa amihanan, nag-ingon ang Ginoo, kay gikatag na kamo nako ingon sa upat ka hangin sa kalangitan, nag-ingon ang Ginoo.
Zechariah	2	7	Dali! Ikyas ngadto sa Zion, ikaw nga nagpuyo uban sa anak nga babaye sa Babilonia.
Zechariah	2	8	Kay mao kini ang giingon sa Ginoo sa mga panon human nga ang iyang himaya nagpadala kanako ngadto sa kanasoran nga nagtulis kaninyo, kay siya nga nagtandog kaninyo, nagtandog sa kalimutaw sa iyang mata,
Zechariah	2	9	“Tan-awa, ako magwarawara sa akong kamot ibabaw kanila, ug sila mahimo nga usa ka binihag niadtong mga nag-alagad kanila, ug kamo makaila nga ang Ginoo sa mga panon maoy nagsugo kanako.
Zechariah	2	10	Pag-awit ug pagmaya, O anak nga babaye sa Zion, kay tan-awa, ako moanhi ug ako mopuyo sa imong taliwala, nag-ingon ang Ginoo.
Zechariah	2	11	Ug daghang mga nasod ang magtipon ngadto sa Ginoo nianang adlawa, ug mahimo nga akong katawhan, ug ako mopuyo sa taliwala nimo, ug ikaw makaila nga ang Ginoo sa mga panon maoy nagsugo kanako nganhi kanimo.
Zechariah	2	12	Ug ang Ginoo makapanunod sa Juda ingon nga iyang bahin sa balaang yuta, ug magpili pag-usab sa Jerusalem.”
Zechariah	2	13	Paghilom, tanang katawhan, sa atubangan sa Ginoo, kay siya nahigmata gikan sa iyang balaan nga puluy-anan.
Zechariah	3	1	Unya iyang gipakita kanako si Josue, ang labawng pangulong pari nga nagtindog sa atubangan sa anghel sa Ginoo, ug si Satanas nga nagtindog dapit sa iyang tuo nga kamot aron sa pagsumbong kaniya.
Zechariah	3	2	Ug ang Ginoo miingon kang Satanas, “Ang Ginoo nagbadlong kanimo, O Satanas! Ang Ginoo nga nagpili sa Jerusalem nagbadlong kanimo! Dili ba kini usa ka agipo nga gikuha gikan sa kalayo?”
Zechariah	3	3	Karon si Josue nagtindog atubangan sa anghel, nagsul-ob ug hugaw nga mga bisti.
Zechariah	3	4	Ug ang anghel miingon niadtong mga nagtindog sa atubangan niya, “Huboa ang hugawng mga bisti gikan kaniya.” Ug kaniya miingon siya, “Tan-awa, gikuha nako ang imong kadaotan gikan kanimo, ug sul-oban ko ikaw sa hamili nga mga bisti.”
Zechariah	3	5	Ug ako miingon, “Pasul-obi siya nila ug hinlo nga purong sa iyang ulo.” Busa gisul-oban nila siya sa hinlo nga purong sa iyang ulo ug gisul-oban ug mga bisti. Ug ang anghel sa Ginoo diha nagtindog sa duol.
Zechariah	3	6	Ug ang anghel sa Ginoo nagpamatuod alang kang Josue,
Zechariah	3	7	“Mao kini ang giingon sa Ginoo sa mga panon: Kon ikaw maglakaw diha sa akong mga dalan, ug magtuman sa akong sugo, ikaw mangulo sa akong balay ug ikaw ang magdumala sa akong mga hawanan, ug ako maghatag kanimo ug katungod uban niadtong mga nagtindog dinhi.
Zechariah	3	8	Pamati karon, O Josue nga labawng pangulong pari, ikaw ug ang imong mga higala nga naglingkod sa imong atubangan, kay sila mga tawo nga adunay maayong tilimad-on: tan-awa, paanhion nako ang akong alagad nga mao ang Sanga.
Zechariah	3	9	Kay tan-awa, diha sa bato nga akong gipahimutang sa atubangan ni Josue, diha sa usa ka bato nga adunay pito ka nawong, ikulit nako ang ngalan niini, nag-ingon ang Ginoo sa mga panon, ug kuhaon nako ang kasal-anan niining yutaa sa usa lamang ka adlaw.
Zechariah	3	10	Nianang adlawa, nag-ingon ang Ginoo sa mga panon, ang tanan kaninyo magdapit sa iyang isigkatawo ilalom sa iyang kaparasan ug ilalom sa kahoyng igera.”
Zechariah	4	1	Unya ang anghel nga nakigsulti kanako mibalik ug mipukaw kanako, sama sa usa ka tawo nga gipukaw gikan sa iyang pagkatulog.
Zechariah	4	2	Ug siya miingon kanako, “Unsa bay imong nakita?” Ug ako miingon, “Nakita nako ang usa ka lamparahan nga lunsayng bulawan uban ang panaksan sa ibabaw niini, ug ang pito ka lampara ibabaw niini, adunay pito ka ngabilngabil sa matag lampara nga diha sa tumoy niini.
Zechariah	4	3	Ug dihay duha ka mga kahoy nga olibo duol niini, usa diha sa tuo sa panaksan, ug ang usa diha sa wala niini.”
Zechariah	4	4	Busa ako miingon sa anghel nga nakigsulti kanako, “Unsa ba kini, akong agalon?”
Zechariah	4	5	Unya ang anghel nga nakigsulti kanako mitubag kanako, “Wala ba ikaw mahibalo kon unsa kini?” Ug ako miingon, “Wala, akong agalon.”
Zechariah	4	6	Unya siya miingon kanako, “Kini mao ang pulong sa Ginoo ngadto kang Zerubabel: Dili pinaagi sa kusog o pinaagi sa gahom, kondili pinaagi sa akong Espiritu, nag-ingon ang Ginoo sa mga panon.
Zechariah	4	7	Kinsa ba ikaw, O dako nga bukid? Sa atubangan ni Zerubabel ikaw mahimong patag, ug iyang pagulaon ang pangulong bato uban ang mga pagsinggit, ‘Grasya, grasya ngadto niini!’ ”
Zechariah	4	8	Dugang pa, ang pulong sa Ginoo midangat kanako, nga nag-ingon,
Zechariah	4	9	“Ang mga kamot ni Zerubabel nagbutang sa patukoranan niining balaya, ang iyang mga kamot maoy maghingpit niini. Unya ikaw makaila nga ang Ginoo sa mga panon maoy nagpadala kanako nganhi kanimo.
Zechariah	4	10	Kay kinsa kadtong nagtamay sa adlaw sa mga gagmayng butang magmaya, ug makakita gayod sa tunton diha sa kamot ni Zerubabel. “Kining pito mao ang mga mata sa Ginoo nga nagtan-aw sa tibuok kalibotan.”
Zechariah	4	11	Unya ako miingon kaniya, “Unsa ba kining duha ka mga kahoy nga olibo nga anaa sa tuo sa lamparahan ug sa wala niini?”
Zechariah	4	12	Ug sa ikaduhang higayon ako miingon kaniya, “Unsa ba kining duha ka sanga sa olibo nga anaa sa kilid sa duha ka bulawang tubo diin gibubo ang lana?”
Zechariah	4	13	Ug siya miingon kanako, “Wala ba ikaw masayod kon unsa kini?” Ako miingon, Wala, akong agalon.
Zechariah	4	14	Unya miingon siya, “Kini mao ang duha ka dinihogan nga nagtindog duol sa Ginoo sa tibuok kalibotan.”
Zechariah	5	1	Unya giyahat nako ang akong mga mata ug nakita nako ang usa ka linukot nga basahon nga naglupad.
Zechariah	5	2	Ug siya miingon kanako, “Unsa ba ang imong nakita?” Ako mitubag, Nakakita ako ug usa ka linukot nga basahon nga naglupad. Ang gitas-on niini 20 ka maniko ug ang gilapdon napulo ka maniko.
Zechariah	5	3	Unya miingon siya kanako, “Kini mao ang tunglo nga moabot sa ibabaw sa tibuok nga yuta. Kay ang tanan nga mangawat puohon diha sa usa ka palid sumala niini ug ang tanan nga manumpa ug bakak puohon sumala niini.
Zechariah	5	4	Pagulaon nako kini, nag-ingon ang Ginoo sa mga panon, ug kini mosulod sa balay sa kawatan, ug sa sulod sa balay niadtong nanumpa ug bakak pinaagi sa akong ngalan, ug magpabilin kini taliwala sa iyang balay ug maglamoy niini uban sa mga kahoy ug mga bato nga anaa niini.”
Zechariah	5	5	Unya ang anghel nga nakigsulti kanako miduol ug miingon kanako, “Iyahat karon ang imong mga mata ug tan-awa kon unsa kanang nagpanaw.”
Zechariah	5	6	Ug ako miingon, Unsa ba kini? Ug siya miingon, “Kini mao ang sudlanan nga nagpanaw.” Ug siya miingon, “Mao kini ang ilang kasal-anan diha sa tibuok nga yuta.”
Zechariah	5	7	Ug gialsa ang tabon nga tingga ug dihay usa ka babaye nga naglingkod diha sa sudlanan.
Zechariah	5	8	Ug siya miingon, “Kini mao ang Pagkadaotan.” Ug gihulog niya siya pagbalik ngadto sa sudlanan, ug gitak-opan sa kabug-aton sa tingga nga tabon ang baba niini.
Zechariah	5	9	Unya giyahat nako ang akong mga mata, ug nakita nako ang duha ka babaye nga nagpadulong! Ang hangin diha sa ilang mga pako. Aduna silay mga pako nga sama sa mga pako sa usa ka talabong ug ilang gialsa ang sudlanan tungatunga sa yuta ug sa langit.
Zechariah	5	10	Unya miingon ako sa anghel nga nakigsulti kanako, Asa ba nila dad-on ang sudlanan?
Zechariah	5	11	Siya miingon kanako, “Ngadto sa yuta sa Sinar, aron sa pagtukod ug balay alang niini, ug sa diha nga andam na kini, ipahiluna nila ang sudlanan didto sa tungtonganan niini.”
Zechariah	6	1	Ug giyahat nako pag-usab ang akong mga mata, ug nakita nako ang upat ka karwahi nga migula gikan sa taliwala sa duha ka bukid, mga bukid nga bronsi.
Zechariah	6	2	Ang unang karwahi adunay pula nga mga kabayo, ang ikaduha adunay itom nga mga kabayo,
Zechariah	6	3	ang ikatulo adunay puti nga mga kabayo ug ang ikaupat nga karwahi adunay abohon nga mga kabayo.
Zechariah	6	4	Unya ako miingon sa anghel nga nakigsulti kanako, “Unsa ba kini, akong agalon?”
Zechariah	6	5	Ug ang anghel mitubag kanako, “Kini mao ang upat ka hangin sa langit nga mopanaw human makapakita sa ilang kaugalingon atubangan sa Ginoo sa tibuok nga yuta.
Zechariah	6	6	Ang karwahi nga adunay itom nga mga kabayo mopanaw paingon sa yuta sa amihanan, ang mga puti moadto sa kasadpan ug ang mga abohon paingon sa yuta sa habagatan.”
Zechariah	6	7	Sa diha nga ang mga kabayo nanggula, kini nagpanglugnot sa pag-adto ug sa paglibot sa kalibotan. Ug siya miingon, “Lakaw, libota ninyo ang kalibotan.” Busa gilibot nila ang tibuok kalibotan.
Zechariah	6	8	Unya misinggit siya kanako, “Tan-awa, sila nga miadto paingon sa yuta sa amihanan nagpahiluna sa akong espiritu diha sa amihanan.”
Zechariah	6	9	Ug ang pulong sa Ginoo midangat kanako:
Zechariah	6	10	“Pagkuha gikan sa mga nangabihag nga si Heldai, Tobias, si Jedaias, nga nangabot gikan sa Babilonia, ug sa maong adlaw adto sa balay ni Josias nga anak ni Zefanias.
Zechariah	6	11	Kuhaa gikan kanila ang plata ug ang bulawan, ug paghimo ug usa ka korona ug ibutang kini sa ulo ni Josue nga anak ni Jehosadak, ang labawng pangulong pari.
Zechariah	6	12	Ug sultihi siya, ‘Mao kini ang giingon sa Ginoo sa mga panon: “Tan-awa, ang tawo nga ginganlan ug Sanga, kay siya moturok diha sa iyang dapit, ug tukoron niya ang Templo sa Ginoo.
Zechariah	6	13	Siya mao ang magtukod sa Templo sa Ginoo, ug dad-on niya ang dungog, ug molingkod ug magmando diha sa iyang trono. Ug adunay pari tupad sa iyang trono, ug ang malinawong pagsinabtanay anaa sa taliwala nilang duha.” ’
Zechariah	6	14	Ug ang korona ipahiluna diha sa Templo sa Ginoo ingon nga usa ka handomanan kang Heldai, kang Tobias, kang Jedaias, ug kang Josias nga anak ni Zefanias.
Zechariah	6	15	“Ug sila nga atua sa layo moanhi ug motabang sa pagtukod sa Templo sa Ginoo, ug kamo makaila nga ang Ginoo sa mga panon maoy nagpadala kanako nganhi kaninyo. Ug kini mahitabo kon kamo magmakugihon sa pagtuman sa tingog sa Ginoo nga inyong Dios.”
Zechariah	7	1	Sa ikaupat nga tuig ni Hari Dario, ang pulong sa Ginoo midangat kang Zacarias sa ikaupat nga adlaw sa ikasiyam nga bulan nga mao ang Kisleb.
Zechariah	7	2	Unya gipadala sa katawhan sa Betel si Sareser ug si Regem-melek uban ang ilang mga tawo, aron sa pagpangamuyo sa kaluoy sa Ginoo,
Zechariah	7	3	ug sa paghangyo sa mga pari nga didto sa balay sa Ginoo sa mga panon, ug sa mga propeta, “Magbangutan ba ako ug magpuasa sa ikalima nga bulan, sumala sa akong gibuhat sa daghang katuigan?”
Zechariah	7	4	Unya ang pulong sa Ginoo sa mga panon midangat kanako,
Zechariah	7	5	“Sultihi ang tanang katawhan sa yuta ug ang mga pari. Sa dihang kamo nagpuasa ug nagbangutan sa ikalima ug sa ikapito nga bulan niining 70 ka tuig, alang ba kanako ang inyong pagpuasa?
Zechariah	7	6	Ug sa diha nga mokaon kamo ug sa diha nga manginom kamo, dili ba nangaon kamo alang sa inyong kaugalingon ug nanginom alang sa inyong kaugalingon?
Zechariah	7	7	Dili ba kini man ang mga pulong nga gisulti sa Ginoo pinaagi sa unang mga propeta sa diha nga gipuy-an pa ang Jerusalem ug nagmauswagon pa, ug sa naglibot pa ang mga siyudad niini, sa gipuy-an pa ang Negeb ug ang kapatagan?”
Zechariah	7	8	Ug ang pulong sa Ginoo midangat kang Zacarias, nga nag-ingon,
Zechariah	7	9	“Mao kini ang gisulti sa Ginoo sa mga panon: Ipahamtang ang matuod nga paghukom, ug ipakita ang pagkamaayo ug kaluoy, ang matag usa ngadto sa iyang igsoon.
Zechariah	7	10	Ayaw daogdaoga ang biyuda, ang wala nay amahan, ang dumuduong o ang kabos; ug walay bisan kinsa kaninyo nga maghunahuna ug daotan batok sa iyang igsoon sulod sa iyang kasingkasing.”
Zechariah	7	11	Apan sila nagdumili sa pagpamati ug mipaliso sa mga gahi nga abaga, ug gisampongan ang ilang mga dalunggan aron sila dili makadungog.
Zechariah	7	12	Ang ilang mga kasingkasing ilang gipagahi sama sa bato, kay tingali unya ug makadungog sila sa balaod ug sa mga pulong nga gipadala sa Ginoo sa mga panon pinaagi sa iyang Espiritu pinaagi sa unang mga propeta. Busa ang dakong kaligutgot miabot gikan sa Ginoo sa mga panon.
Zechariah	7	13	“Ingon nga ako nagtawag ug sila wala mamati, mao usab nga sila nagtawag ug ako dili mamati, nag-ingon ang Ginoo sa mga panon,
Zechariah	7	14	ug gipatibulaag nako sila pinaagi sa alimpulos ngadto sa tanang mga nasod nga wala nila mailhi. Sa ingon niini ang yuta nahimong kamingawan nga ilang gitalikdan, tungod kay wala nay tawo nga milatas ngadto-nganhi ug ang maayong yuta nahimong kamingawan.”
Zechariah	8	1	Ug ang pulong sa Ginoo sa mga panon midangat kanako, nga nag-ingon,
Zechariah	8	2	“Mao kini ang giingon sa Ginoo sa mga panon: Ako nangabubho alang sa Zion sa dakong pagpangabubho ug ako nangabubho alang kaniya sa dakong kapungot.
Zechariah	8	3	Mao kini ang giingon sa Ginoo: Mobalik ako sa Zion, ug mopuyo taliwala sa Jerusalem, ug ang Jerusalem tawgon nga matinumanong siyudad, ug ang bukid sa Ginoo sa mga panon, ang balaan nga bukid.
Zechariah	8	4	Mao kini ang giingon sa Ginoo sa mga panon: Ang mga tigulang nga lalaki ug mga tigulang nga babaye maglingkoran na usab diha sa mga dalan sa Jerusalem, ang matag usa adunay sungkod sa iyang kamot tungod sa pagkatigulang.
Zechariah	8	5	Ug ang mga dalan sa siyudad mangapuno sa mga bata nga lalaki ug babaye nga magdula sa kadalanan niini.
Zechariah	8	6	Mao kini ang giingon sa Ginoo sa mga panon: Kon kahibulongan kini sa panan-aw sa mga salin niining katawhan niining mga adlawa, kahibulongan ba usab kini sa akong mga panan-aw, nag-ingon sa Ginoo sa mga panon?
Zechariah	8	7	Mao kini ang giingon sa Ginoo sa mga panon: Tan-awa, ako magluwas sa akong katawhan gikan sa yuta sa silangan ug gikan sa yuta sa kasadpan,
Zechariah	8	8	ug sila dad-on nako aron magpuyo taliwala sa Jerusalem ug sila mahimong akong katawhan, ug ako mahimong ilang Dios, diha sa pagkamatinumanon ug diha sa pagkamatarong.”
Zechariah	8	9	Mao kini ang giingon sa Ginoo sa mga panon, “Lig-ona ang inyong mga kamot, kamo nga niining mga adlawa namati niining mga pulong gikan sa baba sa mga propeta, sukad sa adlaw sa pagpahimutang sa patukoranan sa balay sa Ginoo sa mga panon, aron ang Templo matukod pag-usab.
Zechariah	8	10	Kay sa wala pa kadtong mga adlawa, walay suhol alang sa tawo o suhol alang sa mananap o adunay kalinaw gikan sa kaaway alang kaniya nga migula ug miabot, kay akong gipahimutang ang matag usa ka tawo batok sa iyang isigkatawo.
Zechariah	8	11	Apan karon dili na nako buhatan sa ingon ang nahibilin niining katawhan sama sa unang mga adlaw, nag-ingon ang Ginoo sa mga panon.
Zechariah	8	12	Kay moabot ang pagpugas ug kalinaw, ang paras maghatag sa iyang bunga ug ang yuta maghatag sa iyang abot ug ang kalangitan maghatag sa ilang mga yamog, ug ang nahibilin nga katawhan akong papanag-iyahon niining tanang mga butang.
Zechariah	8	13	Ug ingon nga nahimo kamong sanglitanan sa pagtunglo sa mga nasod, O balay sa Juda ug balay sa Israel, luwason usab nako kamo, ug kamo mahimong panalangin. Ayaw kamo kahadlok, hinuon lig-ona ang inyong mga kamot.”
Zechariah	8	14	Kay mao kini ang giingon sa Ginoo sa mga panon, “Ingon nga ako naghunahuna sa pagsilot kaninyo, sa diha nga ang inyong mga katigulangan naghagit kanako sa pagkasuko, ug wala ako malukmay, nag-ingon ang Ginoo sa mga panon,
Zechariah	8	15	naghunahuna na usab ako niining mga adlawa sa pagbuhat ug maayo ngadto sa Jerusalem ug sa balay sa Juda; ayaw kamo kahadlok.
Zechariah	8	16	Mao kini ang mga butang nga inyong buhaton: Isulti ang kamatuoran ngadto sa usa ug usa, ihatag diha sa inyong mga ganghaan ang mga hukom nga matuod ug pagbuhat alang sa kalinaw.
Zechariah	8	17	Ayaw kamo paglaraw ug daotan diha sa inyong mga kasingkasing batok sa usa ug usa ug ayaw higugmaa ang pagpanumpa ug bakak, kay kining tanang mga butanga akong gidumtan, nag-ingon ang Ginoo. ”
Zechariah	8	18	Ug ang pulong sa Ginoo sa mga panon midangat kanako, nga nag-ingon,
Zechariah	8	19	“Mao kini ang giingon sa Ginoo sa mga panon: Ang puasa sa ikaupat nga bulan, ug ang puasa sa ikalima, ug ang puasa sa ikapito, ug ang puasa sa ikanapulo mahimo nga kasadya ug kalipay alang sa balay sa Juda, ug mga malipayon nga kasaulogan, busa higugmaa ang kamatuoran ug pakigdait.
Zechariah	8	20	“Mao kini ang giingon sa Ginoo sa mga panon: Moanhi pa ang mga katawhan, bisan ang mga nagpuyo sa daghang mga siyudad.
Zechariah	8	21	Ang mga nagpuyo sa usa ka siyudad moadto sa lain, nga mag-ingon, ‘Mangadto dayon kita aron sa pagpangamuyo sa kaluoy sa Ginoo, ug sa pagpangita sa Ginoo sa mga panon; ako moadto usab.’
Zechariah	8	22	Daghang mga katawhan ug mga lig-ong nasod ang moadto aron sa pagpangita sa Ginoo sa mga panon didto sa Jerusalem ug sa pagpangamuyo sa kaluoy sa Ginoo.
Zechariah	8	23	Mao kini ang giingon sa Ginoo sa mga panon: Nianang mga adlawa napulo ka tawo gikan sa tanang mga pinulongan sa mga nasod ang mokupot sa kupo sa usa ka Judio, nga mag-ingon, ‘Paubana kami kanimo kay kami nakadungog nga ang Dios nag-uban kanimo.’ ”
Zechariah	9	1	Ang pulong sa Ginoo batok sa yuta sa Hadrac, ug mopahiluna diha sa Damasco. Kay iya sa Ginoo ang mga siyudad sa Aram, bisan ingon sa tanang banay sa Israel.
Zechariah	9	2	Ang Hamat usab nga kasikbit niini, ang Tiro ug ang Sidon, bisan ug sila maalamon kaayo.
Zechariah	9	3	Ang Tiro nagtukod sa iyang kaugalingon ug usa ka lig-ong kuta, ug nagtapok ug plata sama sa abog, ug bulawan sama sa lapok sa kadalanan.
Zechariah	9	4	Apan tan-awa, kuhaan siya sa Ginoo sa iyang mga kabtangan ug ilabay ang iyang bahandi ngadto sa dagat, ug siya lamyon sa kalayo.
Zechariah	9	5	Ang Askelon makakita niini ug malisang; ang Gaza usab, ug maglimbaglimbag diha sa kasakit; ang Ekron usab, kay ang iyang paglaom nagkahanap. Ang hari mawala gikan sa Gaza; ug ang Askelon dili na puy-an;
Zechariah	9	6	katawhan nga kalibogan ang kaliwat maoy magpuyo sa Asdod; ug tapuson nako ang garbo sa Filistia.
Zechariah	9	7	Kuhaon nako ang iyang dugo gikan sa iyang baba, ug ang iyang mga kangil-ad gikan sa taliwala sa iyang mga ngipon; ug siya usab mahimong usa ka salin alang sa atong Dios; siya mahimong sama sa usa ka banay sa Juda, ug ang Ekron mahisama sa mga Jebusihanon.
Zechariah	9	8	Unya magkampo ako sa akong balay ingon nga bantay, aron walay magbalikbalik pag-agi; walay tigdaogdaog nga magpasipala kanila kay karon nakita nako sa akong kaugalingong mga mata.
Zechariah	9	9	Paglipay sa hilabihan, O anak nga babaye sa Zion! Singgit ug kusog, O anak nga babaye sa Jerusalem! Tan-awa, ang imong hari mianhi kanimo, malamposon ug madaogon siya, mapaubsanon ug nagsakay sa asno, sa usa ka nati nga asno.
Zechariah	9	10	Gub-on nako ang karwahi nga gikan sa Efraim ug ang kabayo alang sa gubat nga gikan sa Jerusalem; ug pamunggoon nako ang pana alang sa gubat, ug siya magmando ug kalinaw sa kanasoran; ang iyang paggahom mokaylap gikan sa usa ka dagat ngadto sa laing dagat, ug gikan sa Suba hangtod sa mga kinatumyan sa kalibotan.
Zechariah	9	11	Mahitungod usab kanimo, tungod sa dugo sa akong kasabotan uban kanimo, pabuhian nako ang imong mga binilanggo gikan sa usa ka gahong nga walay tubig.
Zechariah	9	12	Pamalik kamo ngadto sa inyong kuta, O mga binilanggo sa paglaom; akong ipahibalo karong adlawa nga ako magpahiuli kanimo ug duha ka pilo.
Zechariah	9	13	Kay gibawog nako ang Juda ingon nga akong pana, gihimo nako nga udyong ang Efraim. Bakyawon nako ang imong mga anak, O Zion, batok sa imong mga anak, O Gresya, ug buhaton ko ikaw nga sama sa espada sa manggugubat.
Zechariah	9	14	Unya ang Ginoo magpakita ibabaw kanila, ug ang iyang udyong mokilab sama sa kilat; ang Ginoong Dios mopatingog sa trumpeta, ug mokuyog sa mga alimpulos sa habagatan.
Zechariah	9	15	Ang Ginoo sa mga panon manalipod kanila ug lamyon nila ug tamakan ang mga tiglambuyog; ug imnom nila ang ilang dugo sama sa bino; ug sila mangapuno ingon sa mga panaksan, mahumod sama sa mga ngilit sa halaran.
Zechariah	9	16	Unya nianang adlawa ang Ginoo nga ilang Dios magluwas kanila, kay sila mga panon sa karnero sa iyang katawhan; kay sama sa mga mahalong bato sa korona, sila mosilaw diha sa iyang yuta.
Zechariah	9	17	Kay pagkamaayo ug pagkaanindot gayod niini! Ang trigo magpalambo sa mga batan-ong lalaki, ug ang bag-ong bino sa mga batan-ong babaye.
Titus	1	1	Si Pablo, ulipon sa Dios ug apostol ni Jesu-Cristo, sumala sa pagtuo sa mga pinili sa Dios, ug hingpit nga kahibalo sa kamatuoran sumala sa pagkadiosnon,
Titus	1	2	diha sa paglaom sa kinabuhing dayon, nga sa wala pa ang walay kataposang kapanahonan gisaad sa Dios nga dili mamakak
Titus	1	3	ug sa gitakda nga panahon gikapadayag diha sa iyang pulong pinaagi sa pagwali nga gipiyal kanako sumala sa sugo sa Dios nga atong Manluluwas.
Titus	1	4	Alang kang Tito, matuod nakong anak diha sa tinuohan nga atong giusahan: Ang grasya ug kalinaw gikan sa Dios nga Amahan ug kang Cristo Jesus nga atong Manluluwas.
Titus	1	5	Mao kini ang hinungdan nga gibilin ko ikaw sa Creta, aron ipahimutang nimo ang mga butang nga nakulang ug magtudlo ikaw ug mga kadagkoan sa matag lungsod sumala sa akong gisugo kanimo,
Titus	1	6	kon adunay dili masaway, bana sa usa lamang ka asawa, nga ang mga anak mga magtutuo ug wala ikasumbong sa pagkamapatuyangon o pagkamasupilon.
Titus	1	7	Kay ang pangulo sa iglesia, ingon nga piniyalan sa Dios, kinahanglang dili masaway, dili magpahimuot sa iyang kaugalingon, dili masuk-anon, dili hinginom ug bino, dili tigpangdapat, dili hinapi
Titus	1	8	kondili maabiabihon, mahigugmaon sa maayo, mabuot, matarong, putli, mapinugnganon sa kaugalingon,
Titus	1	9	nga naghupot pag-ayo sa kasaligang pulong sumala sa gitudlo kaniya, aron makahimo siya sa pagdasig pinaagi sa hustong pagtulun-an ug sa pagbadlong sa mga nagsupak niini.
Titus	1	10	Kay daghan ang mga tawong masukihon, mga tigsulti ug walay hinungdan ug mga limbongan, ilabina sa mga tawo nga mga tinuli
Titus	1	11	nga kinahanglang pahilomon kay sila nangguba ug tibuok nga mga panimalay pinaagi sa pagpanudlo ug mga butang nga dili angay, aron sa pagpanapi.
Titus	1	12	Usa kanila, nga ilang kaugalingong propeta, miingon, “Ang mga Cretanhon kanunay gayong bakakon, mga mananap nga daotan, mga palakaon nga tapolan.”
Titus	1	13	Tinuod kini nga pagpamatuod. Busa badlonga sila pag-ayo aron malig-on sila diha sa pagtuo,
Titus	1	14	ug dili na magtagad sa mga tinumotumong sugilanon sa mga Judio o sa mga sugo gikan sa mga tawo nga nagsalikway sa kamatuoran.
Titus	1	15	Alang sa mga putli, ang tanang butang putli, apan alang sa mga hugaw ug dili matinuohon, walay butang nga putli, hinuon ang ilang mga hunahuna ug tanlag mao ang hugaw.
Titus	1	16	Sila nagpahayag nga nakaila sila sa Dios, apan naglimod kaniya pinaagi sa ilang mga binuhatan. Sila dulumtanan, masinupakon ug dili mapuslan alang sa tanang maayong buhat.
Titus	2	1	Apan ikaw, isulti ang mga butang nga nahiangay sa hustong pagtulun-an.
Titus	2	2	Ang gulanggulang nga mga lalaki kinahanglan nga magmapinugnganon sa kaugalingon, magmaligdong, mabuot, lig-on diha sa pagtuo, sa gugma ug sa pagkamapailobon.
Titus	2	3	Mao usab ang hamtong nga mga babaye, kinahanglan nga diosnon sa ilang paggawi, dili tigpangdaot ug dili mga ulipon sa bino, mga magtutudlo sa maayo,
Titus	2	4	aron sila makatudlo sa mga batan-ong babaye paghigugma sa ilang mga bana ug mga anak,
Titus	2	5	mabuot, putli, maayong moatiman sa panimalay, mapuangoron, ug masinugtanon sa ilang kaugalingong mga bana, aron ang pulong sa Dios dili mapasipalahan.
Titus	2	6	Dasiga usab ang mga batan-ong lalaki sa pagpugong sa ilang kaugalingon.
Titus	2	7	Sa tanang butang ipakita ang imong kaugalingon ingon nga panag-ingnan sa maayong binuhatan, diha sa pagpanudlo ipakita ang kaputli, kaligdong ug
Titus	2	8	maayong pagpamulong nga dili masaway, aron ang kaaway maulawan sa diha nga wala siyay ikasulti nga ngil-ad batok kanato.
Titus	2	9	Ang mga ulipon kinahanglang masinugtanon sa ilang mga agalon ug magpahimuot kanila diha sa tanang butang. Kinahanglan nga dili na sila motubagtubag,
Titus	2	10	dili mangawat, hinuon magpakita sila sa bug-os nga pagsalig, aron nga diha sa tanang butang mahimo nila nga angayan ang pagtulun-an sa Dios nga atong Manluluwas.
Titus	2	11	Ang grasya sa Dios gipadayag alang sa kaluwasan sa tanang tawo,
Titus	2	12	nagtudlo kanato sa pagbiya sa pagkadili diosnon ug sa mga pangibog nga kalibotanon ug sa pagkinabuhi nga mapinugnganon sa kaugalingon, matarong ug diosnon niining panahona karon,
Titus	2	13	samtang magpaabot kita sa atong bulahan nga paglaom ug pagpadayag sa himaya ni Jesu-Cristo nga atong dakong Dios ug Manluluwas.
Titus	2	14	Siya mihatag sa iyang kaugalingon alang kanato aron sa paglukat kanato gikan sa tanang pagkadaotan ug sa pagputli alang sa iyang kaugalingon sa usa ka katawhan nga iya gayod, madasigon sa maayong binuhatan.
Titus	2	15	Isulti kining mga butanga. Himoa ang pagdasig ug ang pagpamadlong uban sa tanang kagahom. Ayaw itugot nga adunay magtamay kanimo.
Titus	3	1	Pahinumdomi sila nga magmasinugtanon sa mga pangulo ug mga kagamhanan, magmatinumanon, mag-andam alang sa tanang maayong buhat,
Titus	3	2	dili magsulti ug daotan mahitungod kang bisan kinsa, magmakigdaiton, magmalumo, ug magpakita sa hingpit nga pagkamatinahuron ngadto sa tanang tawo.
Titus	3	3	Kay kaniadto kita usab mga walay kahibalo, mga masukihon, nahisalaag, nagpaulipon sa nagkalainlaing mga pangibog ug mga kahilayan, nagkinabuhi diha sa daotan ug kasina, gidumtan sa mga tawo ug nagdumtanay sa usa ug usa.
Titus	3	4	Apan sa gipadayag na ang pagkamaluluy-on sa Dios nga atong Manluluwas ug ang iyang gugma alang sa mga tawo,
Titus	3	5	kita iyang giluwas, dili tungod sa mga binuhatan nga atong nahimo diha sa pagkamatarong, kondili tungod sa iyang kaluoy, pinaagi sa paghugas ngadto sa bag-ong pagkatawo ug sa pagbag-o pinaagi sa Espiritu Santo
Titus	3	6	nga iyang gibubo nga naghingapin nganhi kanato pinaagi kang Jesu-Cristo nga atong Manluluwas,
Titus	3	7	aron kita himoong matarong pinaagi sa iyang grasya ug mahimong mga manununod diha sa paglaom sa kinabuhing dayon.
Titus	3	8	Ang maong pulong kasaligan. Ug nanghinaot ako nga ikaw lig-on nga magpamatuod niining mga butanga, aron ang mga nagtuo sa Dios magtinguha sa pagbuhat kanunay sa mga maayong buhat. Kining mga butanga maayo ug mapuslanon sa mga tawo.
Titus	3	9	Apan likayi ang binuang nga mga pakiglantugi, mga pagsubay sa kagikan, mga pakiglalis ug mga pakig-away mahitungod sa balaod kay kini walay kapuslanan ug kawang lamang.
Titus	3	10	Human nimo katambagi sa makausa o makaduha ang tawo nga tigpasiugda sa pagkabahinbahin, likayi siya,
Titus	3	11	ingon nga ikaw nahibalo nga ang maong tawo nahisalaag ug nagpakasala, hinukman sa iyang kaugalingon.
Titus	3	12	Sa diha nga ikapadala ko na kanimo si Artemas o si Tiquico, paningkamoti ang pag-adto kanako sa Nicopolis, kay nakahukom ako sa pagpuyo didto panahon sa tingtugnaw.
Titus	3	13	Himoa ang labing maayo sa pagpagikan kang Zenas nga abogado ug kang Apolos, nga wala untay makulang kanila.
Titus	3	14	Himoa usab nga makakat-on ang atong mga sakop sa pagbuhat kanunay sa mga maayong buhat aron sila makatabang sa mga tabangonon, ug nga dili unta sila mahimong dili mabungahon.
Titus	3	15	Ang tanan nga ania uban kanako nangumosta kanimo. Ipangumosta kami kanila nga nahigugma kanato diha sa pagtuo. Ang grasya mag-uban kaninyong tanan.
Song of Songs	1	1	Ang awit sa mga awit, nga iya ni Solomon.
Song of Songs	1	2	Hagkan unta nimo ako sa mga halok sa imong baba! Kay ang imong gugma maayo pa kay sa bino,
Song of Songs	1	3	ang imong mga igdidihog nga lana humot, ang imong ngalan sama sa lana nga gibubo; busa ang mga dalaga nahigugma kanimo.
Song of Songs	1	4	Daniha ako, magdali kita. Ang hari midala kanako ngadto sa iyang mga lawak. Maglipay kita ug magsadya diha kanimo; ibayaw nato ang imong gugma labaw kay sa bino; matarong gayod ang ilang paghigugma kanimo.
Song of Songs	1	5	Ako itomon, apan matahom, O mga anak nga babaye sa Jerusalem, sama sa mga tolda sa Kedar, sama sa mga tabil ni Solomon.
Song of Songs	1	6	Ayaw pagtan-aw kanako, kay ako itomon man, tungod kay ang adlaw nagpaig kanako. Ang mga anak nga lalaki sa akong inahan nasuko kanako; gihimo nila ako nga tig-atiman sa parasan; apan ang akong kaugalingon nga parasan wala nako maatiman!
Song of Songs	1	7	Sultihi ako, ikaw nga gihigugma sa akong kalag, asa ikaw magpasibsib sa imong panon sa karnero, asa ikaw magpapahulay niini sa kaudtohan; kay ngano ba nga ako kinahanglan man mahisama niadtong gipandongan duol sa mga panon sa imong mga kauban?
Song of Songs	1	8	Kon ikaw wala masayod, O ikaw nga labing maanyag sa mga kababayen-an, sunda ang mga tunob sa kahayopan ug pasibsiba ang imong mga nati nga kanding duol sa mga tolda sa mga tigbantay sa karnero.
Song of Songs	1	9	Gitandi ko ikaw, akong hinigugma, sa usa ka baye nga kabayo sa mga karwahi sa Paraon.
Song of Songs	1	10	Ang imong mga aping matahom uban sa mga dayandayan, ang imong liog gidayandayanan ug mga alahas.
Song of Songs	1	11	Buhatan namo ikaw ug mga sinapid nga bulawan nga gibutangan ug plata.
Song of Songs	1	12	Samtang ang hari anaa sa iyang higdaanan, ang akong nardo mipaalimyon sa iyang kahumot.
Song of Songs	1	13	Ang akong hinigugma alang kanako sama sa usa ka bag nga mira, nga nagpauraray sa taliwala sa akong dughan.
Song of Songs	1	14	Ang akong hinigugma alang kanako sama sa usa ka pungpong sa ihalas nga mga bulak, diha sa parasan sa En-gedi.
Song of Songs	1	15	Tan-awa, maanyag ikaw, akong hinigugma; pagkaanyag gayod nimo; ang imong mga mata sama sa mga salampati.
Song of Songs	1	16	Tan-awa, ambongan ikaw, akong hinigugma, pagkamadanihon mo gayod. Ang atong higdaanan lunhaw;
Song of Songs	1	17	kahoy nga cedro ang sagbayan sa atong balay, ang atong mga kisami kahoy nga sipre.
Song of Songs	2	1	Ako rosas sa Sharon, usa ka liryo sa kawalogan.
Song of Songs	2	2	Sama sa usa ka liryo taliwala sa katunokan, mao usab ang akong hinigugma taliwala sa kababayen-an.
Song of Songs	2	3	Sama sa usa ka kahoy nga mansanas taliwala sa kalasangan, mao usab ang akong hinigugma taliwala sa kalalakin-an. Sa dakong kalipay mipasilong ako sa iyang landong, ug ang iyang bunga tam-is sa akong pagtilaw.
Song of Songs	2	4	Gidala niya ako sa balay nga nagkombira, ug ang gugma mao ang iyang bandila sa ibabaw nako.
Song of Songs	2	5	Lig-ona ako pinaagi sa mga pasas, paulii ako pinaagi sa mga mansanas; kay nagmasakiton ako tungod sa gugma.
Song of Songs	2	6	Ang iyang walang kamot anaa sa ilalom sa akong ulo, ug ang iyang tuo nga kamot naggakos kanako!
Song of Songs	2	7	Ako nangamuyo kaninyo, O mga anak nga babaye sa Jerusalem, tungod sa mga lagsaw nga laki o sa lagsaw nga baye sa kapatagan, nga dili ninyo tugawon o pukawon ang gugma, hangtod nga kini maandam.
Song of Songs	2	8	Ang tingog sa akong hinigugma! Tan-awa, siya nagpaingon nganhi, nagluksolukso sa kabukiran, nagdagan agi sa kabungtoran.
Song of Songs	2	9	Ang akong hinigugma sama sa usa ka lagsaw o batan-on nga laking osa. Tan-awa, nagtindog siya luyo sa atong kuta, naglili sa mga tamboanan, nagtan-aw diha sa mga rehas.
Song of Songs	2	10	Ang akong hinigugma misulti, ug miingon kanako, “Tindog, akong hinigugma, akong maanyag, ug dali ngari;
Song of Songs	2	11	kay tan-awa, ang tingtugnaw miagi na, ang ulan mituang na ug wala na.
Song of Songs	2	12	Ang kabulakan nanungha ibabaw sa yuta, ang panahon sa pag-awit miabot na, ug ang tingog sa tukmo nadungog dinhi sa atong yuta.
Song of Songs	2	13	Ang kahoy nga igera nagpahinog sa iyang lunhaw nga mga igos, ug ang parasan namulak; sila nagpaalimyon sa ilang kahumot. Tindog, akong hinigugma, akong maanyag, ug dali ngari.
Song of Songs	2	14	O akong salampati nga anaa sa mga lungag sa bato, sa kinasuokan sa pangpang, patan-awa ako sa imong dagway, padungga ako sa imong tingog, kay tam-is ang imong tingog, ug ang imong panagway matahom.
Song of Songs	2	15	Dakpon nato ang mga milo, ang gagmay nga mga milo, nga naghatag ug kadaot sa parasan, kay ang atong parasan namulak na.”
Song of Songs	2	16	Ang akong hinigugma akoa ug ako iyaha, nagpasibsib siya sa iyang panon sa karnero taliwala sa mga liryo.
Song of Songs	2	17	Hangtod sa paghuyuhoy sa kabuntagon ug ang mga anino mangahanaw, balik, akong hinigugma, pagpakasama sa usa ka lagsaw, o sa batan-on nga laking osa diha sa batoon nga kabukiran.
Song of Songs	3	1	Matag gabii sa akong higdaanan, gipangita nako siya nga gihigugma sa akong kalag; gipangita nako siya, apan wala nako makit-i; ako mitawag kaniya, apan wala siya motubag.
Song of Songs	3	2	“Mobangon ako karon ug magsuroysuroy sa siyudad, diha sa kadalanan ug sa mga hawanan; pangitaon gayod nako siya nga gihigugma sa akong kalag.” Gipangita nako siya, apan wala nako siya makit-i.
Song of Songs	3	3	Ang mga tigbantay nakakita kanako, samtang naglibot sila sa siyudad. “Nakita ba ninyo siya nga gihigugma sa akong kalag?”
Song of Songs	3	4	Dili pa dugay nga ako milabay kanila, sa diha nga nakaplagan nako siya nga gihigugma sa akong kalag. Gipugngan nako siya, ug wala nako siya palakta hangtod nga nadala nako siya sa balay sa akong inahan, ug ngadto sa lawak niya nga nagsamkon kanako.
Song of Songs	3	5	Ako nangamuyo kaninyo, O mga anak nga babaye sa Jerusalem, pinaagi sa mga lagsaw nga laki o pinaagi sa mga lagsaw nga baye sa kapatagan, nga dili ninyo tugawon o pukawon ang gugma, hangtod nga kini maandam.
Song of Songs	3	6	Unsa ba kining miabot gikan sa kamingawan, sama sa mga haligi nga aso, gipahumotan sa mira ug insenso, uban sa tanang humot nga mga pulbos sa tigpatigayon?
Song of Songs	3	7	Tan-awa, kini mao ang lingkoranan ni Solomon! Naglibot niini ang 60 ka tawong gamhanan, gikan sa mga tawong kusgan sa Israel,
Song of Songs	3	8	silang tanan sangkap sa espada ug batid sa gubat, ang matag usa may espada sa iyang hawak, aron ipanalipod panahon sa kagabhion.
Song of Songs	3	9	Si Hari Solomon naghimo alang sa iyang kaugalingon ug usa ka higdaanan nga harianon, gikan sa kahoy sa Lebanon.
Song of Songs	3	10	Iyang gihimo ang mga haligi niini gikan sa plata, ang salog niini bulawan, ang lingkoranan niini purpora, ang taliwala niini gibakbakan sa gugma, sa mga anak nga babaye sa Jerusalem.
Song of Songs	3	11	Panggula kamo, O mga anak nga babaye sa Zion, ug tan-awa si Hari Solomon, uban ang purongpurong nga gipurongpurong kaniya sa iyang inahan sa adlaw sa iyang kasal, ug sa adlaw sa kalipay sa iyang kasingkasing.
Song of Songs	4	1	Tan-awa, maanyag ikaw, akong hinigugma, pagkaanyag gayod nimo! Ang imong mga mata sama sa mga salampati luyo sa imong pandong. Ang imong buhok sama sa usa ka panon sa mga kanding, nga nanglugsong sa bakilid sa Gilead.
Song of Songs	4	2	Ang imong mga ngipon sama sa usa ka panon sa mga bayeng karnero nga bag-ong gitupihan nga nanungas gikan pagpanghugas, diin ang tanan nanganak ug kaluha, ug walay bisan usa nga namatay kanila.
Song of Songs	4	3	Ang imong mga ngabil sama sa usa ka tanod nga pula, ug ang imong baba maanindot gayod. Ang imong mga aping sama sa usa ka granada nga pinikas luyo sa imong pandong.
Song of Songs	4	4	Ang imong liog sama sa tore ni David nga gitukod alang sa mga kasangkapan sa gubat, diin adunay usa ka libo ka taming nga gipamitay, ang tanan mga taming sa mga manggugubat.
Song of Songs	4	5	Ang imong duha ka suso sama sa duha ka nati nga lagsaw, kaluha sa usa ka lagsaw nga baye, nga nanibsib taliwala sa mga liryo.
Song of Songs	4	6	Hangtod sa paghuyuhoy sa kabuntagon ug ang mga anino mahanaw, ako moadto sa bukid sa mira ug sa bungtod sa insenso.
Song of Songs	4	7	Matahom gayod ikaw, akong hinigugma; walay tatsa diha kanimo.
Song of Songs	4	8	Uban kanako gikan sa Lebanon, akong pangasaw-onon; uban kanako gikan sa Lebanon. Biya gikan sa kinatumyan sa Amana, gikan sa kinatumyan sa Senir ug sa Hermon, gikan sa mga lungib sa mga liyon, gikan sa kabukiran sa mga leopardo.
Song of Songs	4	9	Ang akong kasingkasing imong gibihag, igsoon ko, akong pangasaw-onon, gibihag nimo ang akong kasingkasing uban sa pasiplat sa imong mga mata, sa usa ka mahalong bato sa imong kuwentas.
Song of Songs	4	10	Pagkatam-is sa imong gugma, igsoon ko, akong pangasaw-onon! Pagkamaayo pa sa imong gugma kay sa bino, ug ang kahumot sa imong mga lana kay sa tanang matang sa mga panakot!
Song of Songs	4	11	Ang imong mga ngabil, O akong pangasaw-onon, nagtulo sa dugos; dugos ug gatas anaa sa ilalom sa imong dila; ang kahumot sa imong bisti sama sa kahumot sa Lebanon.
Song of Songs	4	12	Usa ka tanaman nga tinak-opan ang akong igsoon, akong pangasaw-onon, usa ka tanaman nga tinak-opan, tuboran nga gitakpan.
Song of Songs	4	13	Ang imong mga saha usa ka tanaman sa mga granada uban ang mga pinili nga bunga, hena uban ang mga nardo,
Song of Songs	4	14	nardo ug asafran, kalamo ug kaningag, uban ang tanan nga kahoy sa insenso, mira ug mga aloe, uban ang tanan nga labing maayo nga panakot—
Song of Songs	4	15	usa ka tuburan diha sa tanaman, usa ka atabay sa buhi nga tubig, ug mga sapa nga nagdagayday gikan sa Lebanon.
Song of Songs	4	16	O hangin nga amihan, pagmata, ug dali ngari, O hangin nga habagat! Huros sa akong tanaman, aron ang kahumot niana mogula. Pasudla ang akong hinigugma sa iyang tanaman, ug pakan-a sa mga piniling bunga niini.
Song of Songs	5	1	Mianhi ako sa akong tanaman, igsoon ko, akong pangasaw-onon, gitigom nako ang akong mira uban ang akong panakot, gikaon nako ang akong udlan uban ang sa akong dugos giinom nako ang akong bino uban ang akong gatas. Pangaon kamo, O mga higala, ug panginom; daghana pag-inom, O mga hinigugma.
Song of Songs	5	2	Ako natulog, apan ang akong kasingkasing nagmata. Pamatia! Ang akong hinigugma nagtuktok. “Ablihi ako, igsoon ko, akong hinigugma, akong salampati, hingpit nga walay sama; kay ang akong ulo nabasa sa yamog, ang akong mga buhok sa mga tinulo sa kagabhion.”
Song of Songs	5	3	Gihukas na nako ang akong bisti, unsaon man nako pagsul-ob niini? Nahugasan na nako ang akong mga tiil, unsaon man nako paghugaw niini?
Song of Songs	5	4	Ang akong hinigugma mibutang sa iyang kamot diha sa buho sa pultahan, ug natandog ang akong kasingkasing alang kaniya.
Song of Songs	5	5	Mibangon ako aron sa pag-abli alang sa akong hinigugma; ug ang akong mga kamot nagtulo sa mira, ang akong mga tudlo uban sa nagtubod nga mira, diha sa mga kuptanan sa trangka.
Song of Songs	5	6	Ako miabli alang sa akong hinigugma, apan ang akong hinigugma mipahawa na ug milakaw. Ang akong kalag nagpakyas kanako sa diha nga misulti siya. Gipangita nako siya, apan wala nako siya makaplagi; gitawag nako siya, apan wala siya motubag kanako.
Song of Songs	5	7	Ang mga tigbantay nakakita kanako, samtang naglibot sila sa siyudad; ila akong gibunalan, ila akong gisamaran; ang mga tigbantay sa mga paril, ilang gikuha ang akong kupo.
Song of Songs	5	8	Ako maghangyo kaninyo, O mga anak nga babaye sa Jerusalem, kon makaplagan ninyo ang akong hinigugma, nga inyo siyang suginlan nga ako nasakit gumikan sa gugma.
Song of Songs	5	9	Unsa bay labaw sa imong hinigugma kay sa lain nga hinigugma, O labing maanyag sa mga kababayen-an? Unsay bay labaw sa imong hinigugma kay sa lain nga hinigugma, nga naghangyo man ikaw kanamo sa ingon?
Song of Songs	5	10	Ang akong hinigugma masanag ug himsog, inila taliwala sa napulo ka libo.
Song of Songs	5	11	Ang iyang ulo lunsay gayod nga bulawan; ang iyang buhok kulongon, itom sama sa uwak.
Song of Songs	5	12	Ang iyang mga mata sama sa mga salampati daplin sa mga tubig sa kasapaan, hinugasan sa gatas, ug maayo nga pagkahiluna.
Song of Songs	5	13	Ang iyang mga aping sama sa tanaman sa mga panakot, naghatag sa kahumot. Ang iyang mga ngabil mga liryo, nga nagtulo sa mira.
Song of Songs	5	14	Ang iyang mga bukton bulawan nga gibutangan ug mga mahalong bato. Ang iyang lawas tango sa elepante nga kinulitan, dinayandayanan ug mga sapiro.
Song of Songs	5	15	Ang iyang mga paa mga haligi nga alabastro, gipahiluna sa mga tungtongan nga bulawan. Ang iyang panagway sama sa Lebanon, pinili sama sa mga sedro.
Song of Songs	5	16	Ang iyang pagpanulti labing tam-is, siya sa kinatubuk-an angayng tinguhaon. Kini mao ang akong hinigugma, ug mao kini ang akong higala, O mga anak nga babaye sa Jerusalem.
Song of Songs	6	1	Diin ba padulong ang imong hinigugma, O labing maanyag sa mga babaye? Diin ba padulong ang imong hinigugma, aron nga kami mangita kaniya uban kanimo?
Song of Songs	6	2	Ang akong hinigugma miadto sa iyang tanaman, ngadto sa tanaman sa mga panakot, aron magpasibsib sa iyang panon sa mga karnero sulod sa mga tanaman, ug sa pagtigom ug mga liryo.
Song of Songs	6	3	Ako iya sa akong hinigugma, ug ang akong hinigugma akoa; siya nagpasibsib sa iyang panon sa mga karnero taliwala sa mga liryo.
Song of Songs	6	4	Maanyag ikaw sama sa Tirsa, O akong hinigugma, matahom sama sa Jerusalem, makalilisang sama sa kasundalohan uban sa mga bandila.
Song of Songs	6	5	Ilingiw ang imong mga mata gikan kanako, kay sila naghasol kanako. Ang imong buhok sama sa usa ka panon sa mga kanding nga naglugsong sa mga bakilid sa Gilead.
Song of Songs	6	6	Ang imong mga ngipon sama sa usa ka panon sa mga karnero nga baye nga nanungas gikan sa pagpanghugas; ang tanan nanganak ug kaluha, ug walay bisan usa nga namatay gikan kanila.
Song of Songs	6	7	Ang imong mga aping sama sa mga pinikas nga granada luyo sa imong pandong.
Song of Songs	6	8	Adunay 60 ka rayna ug 80 ka puyopuyo, ug mga ulay nga dili maihap.
Song of Songs	6	9	Ang akong salampati, hingpit nga walay sama, usa ra, ang pinalangga sa iyang inahan, walay tatsa niadtong nanamkon kaniya. Ang mga dalaga nakakita kaniya ug nagtawag kaniya nga bulahan; ang mga rayna ug ang mga puyopuyo usab, ug sila nagdayeg kaniya.
Song of Songs	6	10	“Kinsa ba kana siya nga naglantaw sama sa kabuntagon, matahom sama sa bulan, sanag sama sa adlaw, makalilisang sama sa kasundalohan uban sa mga bandila?”
Song of Songs	6	11	Ako miadto sa tanaman sa mga almendras, sa pagtan-aw sa mga bag-ong nanubo sa walog, sa pagtan-aw kon namulak na ba ang paras, ug namutot na ba ang granada.
Song of Songs	6	12	Sa wala pa nako kini hibaloi, ang akong kalag mipahiluna kanako diha sa karwahi tupad sa akong pangulo.
Song of Songs	6	13	Balik, balik, O Sulamhanon, balik, balik, aron kami makasud-ong kanimo. Ngano nga motan-aw kamo sa Sulamhanon, ingon sa sayaw sa duha ka sundalohan?
Song of Songs	7	1	Pagkatahom sa imong mga tiil nga sinadalyasan, O hamili nga dalaga! Ang imong mga maanindot nga mga paa sama sa mga alahas, buhat sa usa ka batid nga kamot.
Song of Songs	7	2	Ang imong pusod sama sa usa ka lingin nga panaksan, nga wala makulangi ug bino nga sinagolan. Ang imong hawak usa ka pundok nga trigo nga gilibotan ug mga liryo
Song of Songs	7	3	Ang imong duha ka suso sama sa duha ka nati nga lagsaw, nga kaluha sa usa ka lagsaw nga baye.
Song of Songs	7	4	Ang imong liog sama sa usa ka tore nga tango sa elepante. Ang imong mga mata mga linaw sa Hesbon, duol sa ganghaan sa Bat-rabim. Ang imong ilong sama sa tore sa Lebanon nga naglantaw ngadto sa Damasco.
Song of Songs	7	5	Ang imong ulo nagpurongpurong kanimo sama sa Carmel, ug ang buhok sa imong ulo sama sa purpura; ang hari nahimong binihag sa mga kulong niini.
Song of Songs	7	6	Pagkaanyag ug pagkatahom nimo, O hinigugma, alang sa kalipayan!
Song of Songs	7	7	Kining imong barog sama sa usa ka kahoy nga palmera, ug ang imong mga suso sama sa mga bulig niini.
Song of Songs	7	8	Ako nag-ingon nga mosaka ako sa kahoy nga palmera, ug mokupot ako sa mga sanga niini. Ang imong mga suso mahisama unta sa mga pungpong sa paras, ug ang kahumot sa imong gininhawa sama sa mga mansanas,
Song of Songs	7	9	ug ang imong baba sama sa labing maayo nga bino, nga tanlas alang sa akong hinigugma, nagdagayday sa mga ngabil ug sa mga ngipon.
Song of Songs	7	10	Ako iya sa akong hinigugma, ug ang iyang tinguha alang kanako.
Song of Songs	7	11	Dali ngari, akong hinigugma, mangadto kita sa kapatagan, mamuyo kita sa kabalangayan;
Song of Songs	7	12	mangadto kita ug sayo sa parasan, ug tan-awon nato kon namutot na ba ang paras, kon ang udlot sa paras mibuklad na ba ug ang mga granada namulak. Didto ihatag nako kanimo ang akong gugma.
Song of Songs	7	13	Ang mga mandragora naghatag sa ilang kahumot, ug sa atong mga pultahan anaa ang tanang piniling bunga, bag-o ug daan, nga akong gitagana alang kanimo, O akong hinigugma.
Song of Songs	8	1	O sama unta ikaw sa igsoon nga lalaki alang kanako, nga nagsuso sa dughan sa akong inahan! Kon nasugatan ko ikaw sa gawas, halokan ko gayod ikaw, ug walay bisan usa nga mobiaybiay kanako.
Song of Songs	8	2	Ganoyon ko ikaw ug dad-on ngadto sa balay sa akong inahan, ngadto sa lawak niya nga nagsamkon kanako. Paimnon ko ikaw sa sinambogan nga bino, sa duga sa akong granada.
Song of Songs	8	3	Ang iyang kamot nga wala paunlanan unta sa akong ulo, ug ang iyang kamot nga tuo maggakos unta kanako!
Song of Songs	8	4	Ako nangamuyo kaninyo, O mga anak nga babaye sa Jerusalem, nga dili ninyo tugawon o pukawon ang gugma, hangtod nga kini maandam.
Song of Songs	8	5	Kinsa ba kini nga miabot gikan sa kamingawan, nga nagpauraray sa iyang hinigugma? Sa ilalom sa kahoy nga mansanas gipukaw ko ikaw. Didto ang imong inahan gisakitan sa pag-anak kanimo, didto siya nga nagpahimugso kanimo nagbati.
Song of Songs	8	6	Ipahimutang ako ingon nga patik sa imong kasingkasing, ingon nga patik sa imong bukton; kay ang gugma kusgan sama sa kamatayon, ang pangabubho bangis sama sa lubnganan. Ang mga pangidlap niini pangidlap sa kalayo, kalayo nga nagdilaab sa hilabihan.
Song of Songs	8	7	Ang daghang katubigan dili makapalong sa gugma, o ang mga baha makalumos niini. Kon ang usa ka tawo maghalad alang sa gugma sa tanan niyang kabtangan sa iyang balay, kini tamayon gayod.
Song of Songs	8	8	Kami adunay usa ka batan-on nga igsoong babaye, ug wala pa siyay mga suso. Unsa man ang among buhaton alang sa among igsoon nga babaye sa adlaw nga may mamulong kaniya?
Song of Songs	8	9	Kon siya usa man ka paril, tukoron namo sa ibabaw niya ang usa ka tore nga plata; apan kon siya usa ka pultahan, siya among salipdan sa mga tabla nga sedro.
Song of Songs	8	10	Ako usa ka paril, ug ang akong dughan sama sa mga tore; unya ako diha sa iyang mata sama sa usa nga nagdala ug pakigdait.
Song of Songs	8	11	Si Solomon may usa ka parasan sa Baal-hamon; ang parasan iyang gibilin sa mga tigbantay; ang matag usa kinahanglang magdala ug tagsa ka libo ka buok plata alang sa bunga niini.
Song of Songs	8	12	Ang akong parasan, nga akoa gayod, alang sa akong kaugalingon; ikaw, O Solomon, makabaton unta sa usa ka libo, ug sa tigbantay sa mga bunga niini, duha ka gatos.
Song of Songs	8	13	O ikaw nga nagpuyo sa mga tanaman, ang akong mga kauban namati sa imong tingog; padungga ako niini.
Song of Songs	8	14	Pagdali, akong hinigugma, ug pagpakasama sa usa ka lagsaw nga laki o sa usa ka batan-ong osa ibabaw sa kabukiran sa mga pahumot!
Ruth	1	1	Niadtong mga adlaw nga ang mga maghuhukom maoy nangulo, dihay gutom sa yuta, ug usa ka tawo sa Betlehem sa Juda nga miadto aron sa pagpuyo didto sa yuta sa Moab, siya ug ang iyang asawa, ug ang iyang duha ka anak nga lalaki.
Ruth	1	2	Ang ngalan sa tawo mao si Elimelek ug ang ngalan sa iyang asawa mao si Naomi ug ang ngalan sa iyang duha ka anak nga lalaki mao si Malon ug si Chilion. Sila mga Efratihanon gikan sa Betlehem sa Juda. Ug nangadto sila sa yuta sa Moab ug mipuyo didto.
Ruth	1	3	Apan si Elimelek nga bana ni Naomi namatay. Ug si Naomi nahibilin uban sa iyang duha ka anak nga lalaki.
Ruth	1	4	Kini sila nangasawa ug mga Moabihanon. Ang ngalan sa usa mao si Orpa ug ang ngalan sa usa mao si Ruth. Ug sila namuyo didto sulod sa mga napulo ka tuig.
Ruth	1	5	Ug nangamatay silang duha, si Malon ug si Chilion, ug si Naomi nabiyaan sa iyang duha ka anak ug sa iyang bana.
Ruth	1	6	Unya siya nangandam uban sa iyang mga umagad nga babaye aron mopauli gikan sa yuta sa Moab, kay nakadungog siya didto sa yuta sa Moab nga ang Ginoo miduaw sa iyang katawhan ug mihatag kanila ug pagkaon.
Ruth	1	7	Busa mibiya siya gikan sa dapit nga iyang gipuy-an uban sa iyang duha ka umagad nga babaye ug sila mipadayon sa pagpauli ngadto sa yuta sa Juda.
Ruth	1	8	Apan si Naomi miingon sa iyang duha ka umagad nga babaye, “Lakaw, pamauli ang matag usa kaninyo ngadto sa balay sa iyang inahan. Hinaot unta nga maluoy ang Ginoo kaninyo, sama sa inyong gihimo niadtong nangamatay ug kanako.
Ruth	1	9	Itugot unta sa Ginoo nga makakaplag kamo ug pahulay, ang matag usa kaninyo diha sa balay sa iyang bana.” Unya iyang gihagkan sila ug sa kusog nga tingog nanghilak sila.
Ruth	1	10	Ug sila miingon kaniya, “Dili, mouli kami uban kanimo ngadto sa imong katawhan.”
Ruth	1	11	Apan si Naomi miingon, “Pamauli kamo, akong mga anak. Nganong mouban man kamo kanako? Aduna pa ba akoy mga anak nga lalaki sa akong taguangkan nga mahimo ninyong mga bana?
Ruth	1	12	Pamauli kamo, akong mga anak, padayon kamo kay tigulang na kaayo ako nga makabaton pa ug bana. Kon ako moingon, ako may paglaom, bisan pa kon ako makabaton ug bana niining gabhiona ug manganak ug mga lalaki,
Ruth	1	13	mohulat ba kamo hangtod sila mangdagko? Magpugong ba kamo sa pagminyo? Ayaw, akong mga anak, kay kana hilabihan ka pait alang kanako tungod kaninyo nga ang kamot sa Ginoo gibakyaw batok kanako.”
Ruth	1	14	Unya sa kusog nga tingog nanghilak sila pag-usab. Ug si Orpa mihalok sa iyang ugangan nga babaye, apan si Ruth migunit kaniya.
Ruth	1	15	Busa si Naomi miingon, “Tan-awa, ang imong bilas nga babaye mibalik ngadto sa iyang katawhan ug sa iyang mga dios, pauli sunod sa imong bilas.”
Ruth	1	16	Apan si Ruth miingon, “Ayaw ako agdaha sa pagbiya kanimo o sa pagpauli gikan sa pagsunod kanimo, kay bisan asa ikaw moadto ako moadto, ug bisan asa ikaw mopuyo ako mopuyo; ang imong katawhan mahimo nga akong katawhan, ug ang imong Dios mahimo nga akong Dios.
Ruth	1	17	Asa ikaw mamatay adto ako mamatay, ug adto ako ilubong. Magbuhat unta sa ingon ang Ginoo kanako ug labaw pa usab, kon ang kamatayon magbulag kanako gikan kanimo!”
Ruth	1	18	Sa nakita ni Naomi nga siya hugot gayod nga mokuyog kaniya, wala na siya mosulti.
Ruth	1	19	Busa silang duha nanglakaw hangtod nga miabot sila sa Betlehem. Ug sa dihang miabot sila sa Betlehem, ang tibuok siyudad nagkagubot mahitungod kanila ug sila miingon, “Mao ba kini si Naomi?”
Ruth	1	20	Ug siya miingon kanila, “Ayaw ako tawga ug Naomi, tawga ako ug Mara, kay ang Labing Gamhanan nagpaantos kanako sa hilabihan.
Ruth	1	21	Ako migikan nga puno ug ang Ginoo nagdala kanako balik nganhi nga walay dala. Nganong tawgon man ako ug Naomi nga gipaantos man ako sa Ginoo ug ang Labing Gamhanan nagpadala nganhi kanako ug katalagman?”
Ruth	1	22	Busa si Naomi mipauli ug si Ruth nga Moabihanon nga iyang umagad miuli uban kaniya gikan sa yuta sa Moab. Ug sila miabot sa Betlehem sa pagsugod sa pagpangani sa mga sebada.
Ruth	2	1	Si Naomi adunay kadugo sa iyang bana, usa ka tawong adunahan, sa panimalay ni Elimelek ug Boas ang iyang ngalan.
Ruth	2	2	Ug si Ruth nga Moabihanon miingon kang Naomi, “Paadtoa ako karon sa uma aron manghagdaw sa mga uhay sa trigo sunod kaniya nga sa iyang mga mata makakaplag ako ug kaluoy.” Ug siya miingon kaniya, “Lakaw, akong anak.”
Ruth	2	3	Busa siya milakaw ug miadto ug nanghagdaw didto sa uma sunod sa mga mangangani ug nahitabo nga siya miabot sa bahin sa uma nga iya ni Boas nga sakop sa panimalay ni Elimelek.
Ruth	2	4	Ug unya, si Boas miabot gikan sa Betlehem ug miingon sa mga mangangani, “Ang Ginoo mag-uban kaninyo!” Ug sila mitubag, “Ang Ginoo magpanalangin kanimo.”
Ruth	2	5	Unya miingon si Boas ngadto sa iyang sulugoon nga maoy pangulo sa mga mangangani, “Kinsa man kanang babayhana?”
Ruth	2	6	Ug ang sulugoon nga maoy pangulo sa mga mangangani mitubag, “Kana siya mao ang Moabihanon nga babaye nga mibalik uban kang Naomi gikan sa yuta sa Moab.
Ruth	2	7	Ug siya miingon, ‘Ako naghangyo kaninyo, pahagdawa ako ug patigoma diha sa mga binangan sunod sa mga mangangani.’ Busa siya mianhi ug nagpadayon sukad sa buntag hangtod karon nga walay pahulay bisan makadiyot.”
Ruth	2	8	Unya miingon si Boas kang Ruth, “Karon paminaw, akong anak, ayaw panghagdaw sa laing uma o biyai kini apan pabilin sa akong mga sulugoon nga babaye.
Ruth	2	9	Ilantaw ang imong mga mata sa uma nga ilang gianihan ug sunod kanila. Wala ba ako magtugon sa mga batan-ong lalaki nga sila dili maghilabot kanimo? Ug kon ikaw uhawon, lakaw ngadto sa mga tadyaw ug inom sa mga kinalos sa mga batan-ong lalaki.”
Ruth	2	10	Unya si Ruth miyukbo, ug miduko ngadto sa yuta ug miingon kaniya, “Nganong nakakaplag man ako ug kaluoy sa imong mga mata, nga ikaw motagad kanako nga ako usa man ka langyaw?”
Ruth	2	11	Apan si Boas mitubag kaniya, “Gisuginlan na ako sa tanan nga imong nabuhat sa imong ugangan nga babaye sukad sa pagkamatay sa imong bana ug gibiyaan nimo ang imong amahan ug ang imong inahan ug ang imong yutang natawhan, ug mianhi ikaw sa usa ka katawhan nga wala nimo mailhi kaniadto.
Ruth	2	12	Ang Ginoo nagbalos kanimo sa imong buhat, ug ang usa ka hingpit nga ganti ihatag kanimo sa Ginoo, ang Dios sa Israel, nga sa ilalom sa iyang mga pako ikaw mianhi aron modangop!”
Ruth	2	13	Unya siya miingon, “Maluluy-on kaayo ikaw kanako, akong agalon, kay ikaw naglipay kanako ug misulti nga maluluy-on ngadto sa imong ulipon nga babaye, bisan pa ug dili ako usa sa imong mga sulugoon nga babaye.”
Ruth	2	14	Panahon sa pagpangaon si Boas miingon kaniya, “Duol ngari ug kaon ug pan ug ituslob ang tipik sa pan diha sa bino.” Busa siya milingkod tupad sa mga mangangani ug si Boas mihatag kaniya ug sinangag nga trigo. Siya mikaon hangtod nga siya nabusog ug aduna pay salin.
Ruth	2	15	Sa dihang mitindog siya aron manghagdaw, si Boas misugo sa iyang mga batan-ong lalaki nga nag-ingon, “Pahagdawa siya diha sa mga binugkos ug ayaw siya badlonga.
Ruth	2	16	Panghulbot usab kamo ug pipila gikan sa mga binugkos alang kaniya ug ibilin kini alang kaniya aron hagdawon ug ayaw siya badlonga.”
Ruth	2	17	Busa nanghagdaw siya didto sa uma hangtod sa pagkahapon ug iyang gigiok ang iyang hinagdaw ug kini mga usa ka epha sa sebada.
Ruth	2	18	Ug iya kining gidala ug miadto siya sa siyudad. Iyang gipakita sa iyang ugangan nga babaye ang iyang hinagdaw, ug iyang gidala ug gihatag kaniya ang pagkaon nga iyang salin human siya mabusog.
Ruth	2	19	Ang iyang ugangan nga babaye miingon kaniya, “Diin ka man manghagdaw karong adlawa? Ug diin man ikaw magtrabaho? Bulahan ang tawo nga mitagad kanimo.” Ug iyang gipahibalo sa iyang ugangan nga babaye kon kinsa ang iyang gitrabahoan ug siya miingon, “Ang ngalan sa tawo nga akong gitrabahoan niining adlawa mao si Boas.”
Ruth	2	20	Unya si Naomi miingon sa iyang umagad, “Panalanginan siya sa Ginoo, siya nga wala maghikaw sa iyang kaluoy ngadto sa mga buhi ug sa mga patay!” Ug si Naomi miingon usab kaniya, “Ang tawo atong kadugo, usa sa atong mga suod nga kadugo.”
Ruth	2	21	Unya si Ruth nga Moabihanon miingon, “Miingon usab siya kanako, ‘Paduol sa akong mga sulugoon, hangtod nga ilang matapos ang tanan nakong anihonon.’ ”
Ruth	2	22	Ug si Naomi miingon kang Ruth nga iyang umagad, “Maayo, akong anak, nga miadto ikaw uban sa iyang mga sulugoong babaye kay tingali unya ug pasipad-an ikaw didto sa lain nga uma.”
Ruth	2	23	Busa kanunay siyang nagpaduol sa sulugoong babaye ni Boas aron sa pagpanghagdaw hangtod sa kataposan sa pagpangani sa sebada ug sa trigo, ug mipuyo siya uban sa iyang ugangan nga babaye.
Ruth	3	1	Unya si Naomi nga iyang ugangan miingon kaniya, “Anak ko, dili ba ako mangita ug panimalay alang kanimo aron mamaayo ang imong kahimtang?
Ruth	3	2	Karon dili ba kadugo man nato si Boas, nga sa iyang mga sulugoong babaye ikaw miuban? Tan-awa, karong gabii magtahop siya ug sebada didto sa giokanan.
Ruth	3	3	Busa kaligo ug pagpahumot ug isul-ob ang imong labing maayong bisti ug lakaw ngadto sa giokanan. Apan ayaw pagpaila sa imong kaugalingon ngadto sa tawo hangtod nga siya makakaon na ug makainom.
Ruth	3	4	Sa diha nga mohigda na siya, timan-i ang dapit nga iyang higdaan ug unya adtoa ug buksi ang iyang tiilan ug higda. Ug siya mosulti kanimo sa imong buhaton.”
Ruth	3	5	Ug si Ruth miingon kaniya, “Ang tanan nga imong gisulti, akong buhaton.”
Ruth	3	6	Busa miadto siya sa giokanan ug gihimo ang tanan nga gisugo kaniya sa iyang ugangan nga babaye.
Ruth	3	7	Sa dihang nakakaon ug nakainom na si Boas ug ang iyang kasingkasing malipayon, miadto siya ug mihigda sa kinatumyan sa tinapok nga sebada. Ug siya mihinay pagduol ug gibuksan ang tiilan ni Boas ug mihigda.
Ruth	3	8	Sa pagkatungang gabii, ang tawo nahibulong ug sa iyang pagliso, iyang nakita ang usa ka babaye nga naghigda sa iyang tiilan.
Ruth	3	9	Siya miingon, “Kinsa ba ikaw?” Ug siya mitubag, “Ako si Ruth, ang imong sulugoong babaye. Bukhara ang imong kupo ibabaw sa imong sulugoon—kay ikaw ang suod nako nga kadugo.”
Ruth	3	10	Ug siya miingon, “Hinaot nga panalanginan ikaw sa Ginoo , anak ko. Ikaw nagpakitag kaayo nga labaw pa kay sa sinugdan, nga ikaw wala mag-apas sa mga batan-on nga lalaki, kabos man o adunahan.
Ruth	3	11	Ug karon, anak ko, ayaw kahadlok. Akong buhaton kanimo ang tanan nga imong gipangayo kay ang tanan nakong katagilungsod nahibalo nga ikaw babaye nga bililhon.
Ruth	3	12	Ug karon matuod nga ako suod nga kadugo apan adunay usa ka kadugo nga labawng suod pa kay kanako.
Ruth	3	13	Pagpabilin niining gabhiona ug sa pagkabuntag, kon iyang himoon ang bahin sa usa ka kadugo alang kanimo, maayo; ipabuhat kana niya. Apan kon siya dili buot mobuhat sa bahin sa usa ka suod nga kadugo alang kanimo, ingon nga ang Dios buhi, akong buhaton ang bahin sa usa ka suod nga kadugo alang kanimo. Higda hangtod sa pagkabuntag.”
Ruth	3	14	Busa siya mihigda dapit sa iyang tiilan hangtod sa buntag apan mibangon sa dili pa magkailhanay ang usa ug usa. Ug si Boas miingon, “Ayaw ipahibalo nga ang babaye mianhi sa giokanan.”
Ruth	3	15	Unya siya miingon, “Dad-a ang kupo nga anaa kanimo ug bitbita kini.” Ug iyang gibitbit kini ug si Boas mitakos ug unom ka takos nga sebada ug gipadala kaniya. Ug miadto siya sa siyudad.
Ruth	3	16	Sa pag-abot niya sa iyang ugangan nga babaye, miingon kini kaniya, “Unsay nahitabo akong anak?” Ug gisugilon ni Ruth kaniya ang tanan nga gibuhat sa tawo kaniya.
Ruth	3	17	Ug siya miingon, “Kining unom ka takos nga sebada iyang gihatag kanako kay siya miingon, ‘Ayaw pag-adto sa imong ugangang babaye nga walay dala.’ ”
Ruth	3	18	Unya si Naomi miingon, “Paabota, anak ko, hangtod nga ikaw mahibalo sa sangpotanan niining butanga kay ang tawo dili mopahulay hangtod nga mahusay niya kining butanga karong adlawa.”
Ruth	4	1	Unya si Boas miadto sa ganghaan ug milingkod didto. Ug unya, ang suod nga kadugo nga gihisgotan ni Boas milabay. Ug si Boas miingon, “Dali ngari, higala, ug lingkod.” Ug mihapit siya ug milingkod.
Ruth	4	2	Unya gikuha niya ang napulo ka tawo sa mga kadagkoan sa siyudad ug siya miingon, “Panglingkod kamo dinhi.” Ug sila nanglingkod.
Ruth	4	3	Ug miingon siya ngadto sa suod nga kadugo, “Si Naomi nga nahibalik gikan sa yuta sa Moab nagbaligya sa bahin nga yuta nga iya ni Elimelek nga atong kadugo.
Ruth	4	4	Busa ako naghunahuna nga sultihan ko ikaw niini ug ingnon: Palita kini sa atubangan sa mga nanglingkod dinhi ug sa atubangan sa mga kadagkoan sa akong katawhan. Kon imo kining lukaton, lukata kini apan kon dili ikaw molukat niini, suginli ako, aron ako mahibalo, kay walay laing makalukat niini gawas kanimo ug ako sunod kanimo.” Ug siya miingon, “Akong lukaton kini.”
Ruth	4	5	Unya si Boas miingon, “Sa adlaw nga imong paliton ang uma gikan sa kamot ni Naomi, imo usab nga gipalit si Ruth nga Moabihanon, ang asawa sa namatay, aron sa pagbangon sa ngalan sa namatay sa iyang panulundon.”
Ruth	4	6	Ug ang suod nga kadugo miingon, “Dili ako molukat niini alang sa akong kaugalingon, kay tingali unya ug madaot ang akong kaugalingong panulundon. Kuhaa ang akong katungod sa paglukat kay dili ako makalukat niana.”
Ruth	4	7	Mao kini ang batasan sa unang panahon sa Israel mahitungod sa paglukat ug sa pag-ilis. Aron sa pagpamatuod sa maong butang, ang usa ka tawo mohubo sa iyang sandalyas ug ihatag kini ngadto sa usa. Ug kini mao ang paagi sa pagpamatuod dinhi sa Israel.
Ruth	4	8	Busa sa diha nga ang suod nga kadugo miingon kang Boas, “Palita kana alang sa imong kaugalingon,” gihubo niya ang iyang sandalyas.
Ruth	4	9	Unya si Boas miingon sa mga kadagkoan ug sa tibuok nga katawhan, “Kamo ang mga saksi niining adlawa nga gipalit nako ang tanan nga iya ni Elimelek ug ang tanan nga iya ni Chilion ug ni Malon, gikan sa kamot ni Naomi.
Ruth	4	10	Ug usab si Ruth nga Moabihanon, ang asawa ni Malon, gipalit nako ingon nga akong asawa, aron sa pagpadayon sa ngalan sa namatay diha sa iyang panulundon, aron ang ngalan sa namatay dili mawala gikan sa iyang mga kaigsoonan ug gikan sa ganghaan sa iyang kaugalingong dapit. Kamo ang mga saksi niining adlawa.”
Ruth	4	11	Unya ang tanang katawhan nga didto sa ganghaan ug ang mga kadagkoan miingon, “Kami mga saksi. Ang Ginoo maghimo unta sa babaye nga mahiadto sa imong balay sama kang Rachel ug kang Lea nga naghiusa sa pagtukod sa balay sa Israel. Hinaot nga mouswag ikaw didto sa Efrata ug mabantogan sa Betlehem.
Ruth	4	12	Ug hinaot pa nga ang imong balay mahisama sa balay ni Peres, nga gipanganak ni Tamar kang Juda, tungod sa mga anak nga ihatag sa Ginoo kanimo pinaagi niining batan-ong babaye.”
Ruth	4	13	Busa gikuha ni Boas si Ruth ug siya nahimo nga iyang asawa. Ug siya mitipon paghigda kaniya ug ang Ginoo mitugot kaniya sa pagsamkon ug siya nanganak ug usa ka anak nga lalaki.
Ruth	4	14	Ug ang mga babaye miingon kang Naomi, “Dalaygon ang Ginoo nga wala mobiya kanimo niining adlawa sa pagkawalay suod nga kadugo, ug hinaot pa nga ang iyang ngalan mabantogan sa Israel!
Ruth	4	15	Ug alang kanimo siya mahimong tigpahiuli sa kinabuhi ug tiglig-on kanimo sa imong pagkatigulang kay ang imong umagad nga babaye nga nahigugma kanimo nga labaw pang maayo kanimo kay sa pito ka anak nga lalaki, nanganak kaniya.”
Ruth	4	16	Unya gikuha ni Naomi ang bata ug gibutang sa iyang sabakan, ug siya nahimong iyang tig-atiman.
Ruth	4	17	Ug ang mga babaye nga iyang silingan mihatag kaniya ug usa ka ngalan nga nag-ingon, “May usa ka anak nga lalaki ang natawo kang Naomi.” Ug ilang ginganlan siya ug Obed. Siya ang amahan ni Jesse nga amahan ni David.
Ruth	4	18	Karon mao kini ang mga kaliwat ni Peres: si Peres ang amahan ni Hesron,
Ruth	4	19	si Hesron ang amahan ni Ram, si Ram ang amahan ni Aminadab,
Ruth	4	20	si Aminadab ang amahan ni Nason, si Nason ang amahan ni Salmon,
Ruth	4	21	si Salmon ang amahan ni Boas, si Boas ang amahan ni Obed,
Ruth	4	22	si Obed ang amahan ni Jesse ug si Jesse ang amahan ni David.
Romans	1	1	Si Pablo, ulipon ni Jesu-Cristo, gitawag sa pagkaapostol ug gigahin alang sa Maayong Balita sa Dios,
Romans	1	2	nga kaniadto iyang gisaad pinaagi sa iyang mga propeta diha sa balaang kasulatan,
Romans	1	3	mahitungod sa iyang Anak nga gikan sa kaliwat ni David sumala sa unod
Romans	1	4	ug gipaila nga Anak sa Dios uban sa gahom sumala sa Espiritu sa pagkabalaan pinaagi sa iyang pagkabanhaw gikan sa mga patay, si Jesu-Cristo nga atong Ginoo.
Romans	1	5	Pinaagi kaniya nadawat nato ang grasya ug ang pagkaapostol alang sa pagkamasinugtanon diha sa pagtuo taliwala sa tanang kanasoran tungod ug alang sa iyang ngalan.
Romans	1	6	Uban kanila kamo usab gitawag aron maiya ni Jesu-Cristo.
Romans	1	7	Nganha kaninyong tanan nga anaa sa Roma nga gihigugma sa Dios, gitawag aron mabalaan. Ang grasya maanaa kaninyo ug ang kalinaw nga gikan sa Dios nga atong Amahan ug sa Ginoong Jesu-Cristo.
Romans	1	8	Una, nagpasalamat ako sa akong Dios pinaagi kang Jesu-Cristo alang kaninyong tanan, kay ang inyong pagtuo nasangyaw man sa tibuok kalibotan.
Romans	1	9	Kay saksi nako ang Dios nga akong gialagaran sa bug-os nakong espiritu diha sa Maayong Balita sa iyang Anak, nga sa walay pag-undang gilakip ko kamo kanunay sa akong mga pag-ampo,
Romans	1	10	nangamuyo nga sa bisan unsang paagi sumala sa kabubut-on sa Dios, sa kataposan, mahinayon na unta ako sa pag-anha kaninyo.
Romans	1	11	Kay gipangandoy nako nga makigkita kaninyo aron makapaambit kaninyo ug espirituhanong gasa aron sa paglig-on kaninyo,
Romans	1	12	nga sa ato pa, magdinasigay kita pinaagi sa pagtuo sa usa ug usa, sa inyo ug sa ako.
Romans	1	13	Apan mga igsoon, buot nako nga inyong masayran nga sa makadaghan gitinguha nako ang pag-anha kaninyo (apan hangtod karon may nakababag kanako), aron nga makaani unta ug bunga diha kaninyo, ingon man usab diha sa uban pang mga Gentil.
Romans	1	14	Ngadto sa mga Grego ug sa ubang katawhan , sa mga maalamon ug sa mga walay alamag utangan ako.
Romans	1	15	Busa kutob sa akong mahimo, andam ako sa pagwali sa Maayong Balita diha usab kaninyo nga anaa sa Roma.
Romans	1	16	Kay dili nako ikaulaw ang Maayong Balita, kay kini mao ang gahom sa Dios alang sa kaluwasan sa matag usa nga nagtuo, ngadto sa Judio una sa tanan ug unya ngadto sa Grego usab.
Romans	1	17	Kay diha niini ang pagkamatarong sa Dios gipadayag pinaagi sa pagtuo ngadto sa pagtuo sumala sa nasulat, “Ang matarong mabuhi pinaagi sa pagtuo.”
Romans	1	18	Kay gikan sa langit gipadayag ang kapungot sa Dios batok sa tanang pagkadili diosnon ug pagkadaotan sa mga tawo nga nagpugong sa kamatuoran pinaagi sa ilang pagkadaotan.
Romans	1	19	Kay ang mahimong mahibaloan mahitungod sa Dios dayag ngadto kanila, kay kini gipakita man sa Dios ngadto kanila.
Romans	1	20	Kay sukad pa sa pagbuhat sa kalibotan ang iyang dili makita nga kinaiya, nga mao ang iyang walay kinutoban nga gahom ug pagka-Dios, sa tin-aw naila na pinaagi sa mga butang nga iyang gibuhat. Busa wala silay ikapasangil,
Romans	1	21	kay bisan ug nahibalo sila sa Dios, wala nila siya pasidunggi ingon nga Dios o magpasalamat sila kaniya, hinuon ang ilang pangatarongan nahimong walay hinungdan ug gingitngitan ang ilang walay buot nga kasingkasing.
Romans	1	22	Nagpakaaron-ingon sila nga maalamon apan nahimo hinuon nga mga buangbuang,
Romans	1	23	ug ang himaya sa dili mamatay nga Dios ilang gipulihan ug mga larawan nga sama sa tawo nga may kamatayon ug sa mga langgam ug sa mga mananap nga upat ang tiil ug sa mga binuhat nga nagkamang.
Romans	1	24	Tungod niini ang Dios mitugyan kanila diha sa tinguha sa ilang kasingkasing ngadto sa kahugawan, sa pagpakaulaw sa ilang kaugalingong mga lawas,
Romans	1	25	kay ang kamatuoran mahitungod sa Dios ilang gipulihan ug bakak ug mao na hinuoy ilang gisimba ug gialagaran ang binuhat ug wala nila simbaha ug alagara ang Magbubuhat nga dalaygon hangtod sa kahangtoran! Amen.
Romans	1	26	Tungod niining maong hinungdan, gitugyan sila sa Dios ngadto sa mga pangibog nga makauulaw. Ang ilang kababayen-an miilis sa ilang naandang paggawi ngadto sa paggawi nga supak sa kinaiya.
Romans	1	27	Ang mga lalaki usab mibiya sa ilang naandang paggawi ngadto sa babaye ug nagpalabi diha sa ilang kaulag ngadto sa usa ug usa, ang lalaki sa isigkalalaki nagbuhat sa makauulaw, busa nahiagom sila sa balos nga angay sa ilang kasaypanan.
Romans	1	28	Ug kay wala man nila hunahunaa nga kinahanglan ang pagbaton ug kahibalo sa Dios, ang Dios mitugyan kanila ngadto sa salawayong panghunahuna, sa pagbuhat sa mga butang nga dili angay.
Romans	1	29	Sila napuno sa tanang matang sa pagkadili matarong, pagkadaotan, kahakog, kangil-ad. Puno sila sa kasina, pagpatay, pakig-away, pagpangilad, daotang tinguha, pagpanglibak, pagdaot sa dungog;
Romans	1	30	madumtanon sila sa Dios, mayubiton, mapahitas-on, tigpanghambog, tigmugna ug daotan, masupilon sa mga ginikanan,
Romans	1	31	walay panabot, dili kasaligan, walay balatian, walay kaluoy.
Romans	1	32	Kini sila, bisan nasayod sa balaod sa Dios nga ang naghimo niining maong mga butang angay nga patyon, wala lamang maghimo niini kondili miuyon usab kanila nga nagbuhat niini.
Romans	10	1	Mga igsoon, ang tinguha sa akong kasingkasing ug ang akong pag-ampo ngadto sa Dios alang kanila mao nga mangaluwas unta sila.
Romans	10	2	Kay saksi ako nila nga sila adunay kasibot alang sa Dios, apan kini maoy kasibot nga wala ipasubay sa kahibalo.
Romans	10	3	Ug kay wala man sila mahibalo sa pagkamatarong nga iya sa Dios ug naningkamot sa pagtukod sa ilang kinaugalingon nga pagkamatarong , sila wala magpailalom sa pagkamatarong sa Dios.
Romans	10	4	Kay si Cristo mao ang kataposan sa Balaod alang sa pagkamatarong sa tanan nga may pagtuo.
Romans	10	5	Kay si Moises nagsulat nga ang tawo nga nagbuhat sa pagkamatarong nga pinasikad sa Balaod, mabuhi pinaagi niini.
Romans	10	6	Apan ang pagkamatarong nga gikan sa pagtuo nag-ingon: Ayaw pag-ingon diha sa imong kasingkasing, “Kinsa bay mosaka sa langit?” (nga sa ato pa, aron pagdala kang Cristo sa ubos),
Romans	10	7	o “Kinsa may mokanaog sa bung-aw?” (nga sa ato pa, aron pagdala kang Cristo sa itaas gikan sa mga patay).
Romans	10	8	Apan unsa may giingon niini? Ang pulong duol kanimo, anaa ra sa imong baba ug sa imong kasingkasing (nga sa ato pa, ang pulong sa pagtuo nga among giwali).
Romans	10	9	Kay kon pinaagi sa imong baba magsugid ikaw nga si Jesus mao ang Ginoo, ug magtuo diha sa imong kasingkasing nga siya gibanhaw sa Dios gikan sa mga patay, maluwas ikaw.
Romans	10	10	Kay ang tawo magtuo diha sa iyang kasingkasing ngadto sa pagkamatarong ug siya magsugid pinaagi sa iyang baba ngadto sa iyang kaluwasan.
Romans	10	11	Kay nag-ingon ang kasulatan, “Ang tanan nga nagtuo kaniya dili maulawan.”
Romans	10	12	Kay walay kalainan sa Judio ug sa Grego, kay ang mao nga Ginoo sa tanan, madagayaon ngadto sa tanan nga nagtawag kaniya.
Romans	10	13	Kay “ang tanan nga nagtawag sa ngalan sa Ginoo maluwas.”
Romans	10	14	Apan unsaon man sa mga tawo sa pagtawag kaniya nga wala nila tuohi? Ug unsaon man nila sa pagtuo kaniya nga wala gayod nila madunggi? Ug unsaon man nila sa pagkadungog kon walay magwali?
Romans	10	15	Ug unsaon man nila pagwali kon dili sila ipadala? Ingon sa nasulat, “Katahom gayod sa mga tiil sa mga nagwali sa Maayong Balita!”
Romans	10	16	Apan dili tanan ang mituman sa Maayong Balita, kay si Isaias nag-ingon, “Ginoo, kinsa ba ang mituo sa nakadungog kanamo?”
Romans	10	17	Busa ang pagtuo naggikan sa pagpamati ug ang pagpamati pinaagi sa pulong ni Cristo.
Romans	10	18	Apan mangutana ako, wala ba sila makadungog? Oo, nakadungog sila, kay “Ang ilang tingog milanog ngadto sa tibuok yuta, ug ang ilang mga pulong ngadto sa mga kinatumyan sa kalibotan.”
Romans	10	19	Mangutana ako pag-usab, wala ba mahibalo ang Israel? Una sa tanan si Moises nag-ingon, “Himoon nako nga masina ikaw niadtong dili nasod; ug masuko ikaw sa usa ka nasod nga hungog.”
Romans	10	20	Ug si Isaias maisogon nga miingon, “Nakit-an ako sa mga tawo nga wala mangita kanako, gipadayag nako ang akong kaugalingon ngadto sa mga wala magpakisayod mahitungod kanako.”
Romans	10	21	Apan mahitungod kang Israel siya miingon, “Sa tibuok adlaw gituy-od nako ang akong mga kamot ngadto sa katawhan nga masupilon ug masinupakon.”
Romans	11	1	Busa mangutana ako, gisalikway ba sa Dios ang iyang katawhan? Wala gayod! Ako mismo usa ka Israelinhon, kaliwat ni Abraham, sakop sa banay ni Benjamin.
Romans	11	2	Ang Dios wala magsalikway sa iyang katawhan nga nailhan na niyang daan. Wala ba kamo masayod sa giingon sa kasulatan mahitungod kang Elias, giunsa niya sa pag-ampo sa Dios batok sa Israel?
Romans	11	3	“Ginoo, gipatay nila ang imong mga propeta, giguba nila ang imong mga halaran, ug ako na lang ang nahibilin, ug buot nila akong patyon.”
Romans	11	4	Apan unsa may gitubag sa Dios kaniya? “Alang sa akong kaugalingon may gibilin ako nga pito ka libo ka tawo nga wala mopiko sa ilang mga tuhod ngadto kang Baal.”
Romans	11	5	Ug mao usab kini ang nahitabo karon, adunay nahibilin nga gipili pinaagi sa grasya.
Romans	11	6	Apan kon kini pinaagi man sa grasya, dili na kini pinasikad sa mga binuhatan; kay kon mao pa, ang grasya dili na mahimong grasya.
Romans	11	7	Busa, unsa man? Ang Israel napakyas sa pagkab-ot sa iyang gitinguha, apan ang mga pinili nakakab-ot niini ug ang uban gipagahi,
Romans	11	8	ingon sa nasulat, “Gihatagan sila sa Dios ug espiritu sa katig-a, mga mata nga dili makakita ug mga dalunggan nga dili makadungog, hangtod niining adlawa.”
Romans	11	9	Ug si David nag-ingon, “Ang ilang lamisa himoang bitik ug lit-ag, usa ka kapandolan ug usa ka panimalos batok kanila;
Romans	11	10	mangitngitan unta ang ilang mga mata aron dili sila makakita, ug mangabawog unta ang ilang mga bukobuko hangtod sa kahangtoran.”
Romans	11	11	Busa mangutana ako, nangapandol ba sila nga sa ingon mangatumba? Wala gayod! Hinuon tungod sa ilang paglapas ang kaluwasan nahiadto sa mga Gentil aron masina sila.
Romans	11	12	Ug kon ang ilang paglapas nahimong bahandi alang sa kalibotan ug ang ilang kapildihan nahimong kabulahanan sa mga Gentil, unsa pa kaha ka labaw pa diha sa ilang kahingpitan?
Romans	11	13	Karon magsulti ako kaninyong mga Gentil. Tungod kay apostol man ako ngadto sa mga Gentil, magpasidungog ako sa akong pag-alagad,
Romans	11	14	aron mapasina nako ang akong mga isigka-Judio, basin pa lamang nga maluwas ang uban kanila.
Romans	11	15	Kay kon ang pagsalikway kanila misangpot sa pagpasig-uli sa kalibotan ngadto sa Dios, unsa pa kaha ang pagdawat kanila kondili kinabuhi gikan sa kamatayon?
Romans	11	16	Kon nabalaan man ang gihalad nga tipik sa unang bunga nga minasa, mao usab ang tibuok minasa, ug kon nabalaan man ang gamot, mao usab ang mga sanga.
Romans	11	17	Apan kon ang pipila sa mga sanga gipamali, ug ikaw, nga salingsing sa olibo nga ihalas, gisumpay lamang diha sa ilang dapit aron makaambit sa katambok sa kahoy nga olibo,
Romans	11	18	ayaw pagpagarbo ngadto sa mga sanga. Kon magpagarbo ka man gayod, hinumdomi nga dili ikaw ang nagsangga sa gamot, kondili ang gamot mao ang nagsangga kanimo.
Romans	11	19	Apan moingon ka, “Ang mga sanga gipamali aron ikasumpay ako diha sa ilang dapit.”
Romans	11	20	Tinuod kana. Sila gipamali tungod sa ilang pagkadili matinuohon, apan mibarog ka tungod sa imong pagtuo. Apan ayaw pagpagarbo, hinuon pagmahadlokon.
Romans	11	21	Kay kon wala man mahinugon ang Dios sa mga sangang tiunay, dili usab siya mahinugon kanimo.
Romans	11	22	Busa timan-i ang pagkamaluluy-on ug ang kahigpit sa Dios: kahigpit kanila nga nangatumba, apan alang kanimo ang pagkamaluluy-on sa Dios, kana kon ikaw magpadayon diha sa iyang kaluoy kay kon dili, putlon ka usab.
Romans	11	23	Ug bisan pa gani ang uban kanila, kon dili sila magpabilin sa pagkadili matinuohon, isumpay sila niini, kay ang Dios makahimo man sa pagsumpay kanila pag-usab.
Romans	11	24	Kay kon ikaw giputol gikan usa ka ihalas nga kahoyng olibo ug supak sa kinaiya gisumpay ngadto sa maayo nga olibo, labaw pa nga isumpay kining mga sangang kaugalingon balik ngadto sa tiunayng punoan nga olibo.
Romans	11	25	Mga igsoon, basin unya ug magpakamaalamon kamo sa inyong kaugalingon busa buot nakong makasabot kamo niining maong misteryo: ang kagahi miabot sa usa ka bahin sa Israel hangtod sa panahon nga ang pagkahingpit sa mga Gentil moabot na,
Romans	11	26	ug unya ang tibuok Israel maluwas ingon sa nasulat, “Ang Manluluwas moabot gikan sa Zion, hinginlan niya ang pagkadili diosnon gikan kang Jacob”,
Romans	11	27	“ug mao kini ang akong kasabotan uban kanila sa diha nga kuhaon nako ang ilang mga sala.”
Romans	11	28	Mahitungod sa Maayong Balita, sila mga kaaway sa Dios tungod ug alang kaninyo; apan mahitungod sa pagpili, sila mga hinigugma tungod sa ilang mga katigulangan.
Romans	11	29	Kay ang mga gasa ug ang pagtawag gikan sa Dios dili mabakwi.
Romans	11	30	Kay ingon nga kaniadto nagmasupilon kamo sa Dios apan karon nakadawat na sa kaluoy tungod sa ilang pagkamasupilon.
Romans	11	31	Sa ingon usab niini nagmasupilon sila karon aron nga pinaagi sa kaluoy nga gikapadayag kaninyo makadawat usab sila ug kaluoy.
Romans	11	32	Kay ang tanang mga tawo gitugyan sa Dios ngadto sa pagkamasupilon aron ang tanan iyang kaluy-an.
Romans	11	33	O, pagkalalom sa kadagaya ug sa kaalam ug kahibalo sa Dios! Pagkadili matugkad sa iyang mga hukom ug pagkadili matukib sa iyang mga paagi!
Romans	11	34	“Kay kinsa bay nasayod sa hunahuna sa Ginoo, o kinsa bay iyang magtatambag?”
Romans	11	35	“O kinsa bay miuna paghatag kaniya aron iyang balosan?”
Romans	11	36	Kay gikan kaniya ug pinaagi kaniya ug ngadto kaniya mao ang tanang mga butang. Kaniya ang himaya hangtod sa kahangtoran. Amen.
Romans	12	1	Busa naghangyo ako kaninyo mga igsoon, pinaagi sa mga kaluoy sa Dios, sa pagtugyan sa inyong mga lawas isip halad nga buhi, balaan ug makapahimuot sa Dios nga mao ang inyong espirituhanon nga pagsimba.
Romans	12	2	Ayaw kamo pagpahiuyon niining kalibotana, hinuon tugoti nga mausab ang inyong kaugalingon pinaagi sa pagbag-o sa inyong hunahuna, aron inyong masuta unsa ang kabubut-on sa Dios, unsa ang maayo, ang kahimut-an ug ang hingpit.
Romans	12	3	Kay ako nagsulti pinaagi sa grasya nga gihatag kanako ngadto sa matag usa kaninyo sa dili paghunahuna ug labaw sa angay ninyo nga hunahunaon mahitungod sa inyong kaugalingon, kondili sa paghunahuna uban sa kaligdong sibo sa gidak-on sa pagtuo nga gihatag sa Dios sa matag usa.
Romans	12	4	Kay sama nga diha sa usa ka lawas adunay daghang mga bahin, ug ang tanang mga bahin dili managsama ug buluhaton,
Romans	12	5	mao usab kita, bisan daghan, usa ra kita ka lawas diha kang Cristo, ug ang matag usa kanato kabahin sa usa ug usa.
Romans	12	6	Ug kay nabatonan man nato ang espirituhanong mga hiyas nga nagkalainlain sumala sa grasya nga gihatag kanato, kinahanglan nga gamiton nato kini: kon pagpropesiya, sumala sa gidak-on sa pagtuo;
Romans	12	7	kon pag-alagad, diha sa pagpangalagad; ang nagtudlo, diha sa iyang pagpanudlo;
Romans	12	8	ang nagmaymay, sa iyang pagpangmaymay; ang nag-amot, diha sa pagkamadagayaon; ang nangulo, diha sa kadasig; ang naghimo ug mga buhat sa kaluoy, diha sa kasaya.
Romans	12	9	Kinahanglang walay pagminaot ang gugma. Dumti ninyo ang daotan; kupot sa maayo.
Romans	12	10	Paghigugmaay kamo nga mainiton sa usa ug usa ingon nga mga igsoon, pagpalabwanay kamo sa pagtahod sa usa ug usa.
Romans	12	11	Ayaw kamo pagtinapolan, hinuon pagmainiton kamo diha sa Espiritu. Alagari ninyo ang Ginoo.
Romans	12	12	Paglipay kamo diha sa paglaom, pailob diha sa kasakitan, pag-ampo kanunay.
Romans	12	13	Hatag kamo alang sa mga panginahanglan sa mga balaan; batasana ninyo ang pagkamaabiabihon.
Romans	12	14	Panalangini kadtong mga naglutos kaninyo; pag-ampo ug ayaw panunglo.
Romans	12	15	Paglipay kamo duyog sa mga nalipay, hilak duyog sa mga nanghilak.
Romans	12	16	Pagsinabtanay kamo sa usa ug usa; ayaw pagmapahitas-on, hinuon pakig-uban sa mga ubos ug kahimtang; ayaw pagpakamaalamon diha sa inyong kaugalingon.
Romans	12	17	Ayaw balosi ug daotan ang daotan, buhata hinuon ang maayo sa atubangan sa tanang tawo.
Romans	12	18	Kon mahimo, sumala sa inyong maarangan, pagpuyo nga makidaiton uban sa tanang tawo.
Romans	12	19	Mga hinigugma, ayaw panimalos, kondili hatagi hinuon ninyo ug higayon ang kapungot sa Dios; kay nasulat, “Akoa ang pagpanimalos, ako ang mobayad, nag-ingon ang Ginoo.”
Romans	12	20	Hinuon, “kon gutomon ang imong kaaway, pakan-a siya; kon uhawon, paimna siya; kay sa imong pagbuhat niini magpundok ikaw ug mga baga diha sa ibabaw sa iyang ulo.”
Romans	12	21	Ayaw pagpadaog sa daotan, dag-a ang daotan pinaagi sa maayo.
Romans	13	1	Kinahanglan nga ang matag tawo magpailalom sa mga anaa sa kagamhanan. Kay walay kagahom nga dili gikan sa Dios, ug ang mga anaa karon gipahimutang sa Dios.
Romans	13	2	Busa ang nakigbatok sa mga anaa sa kagahom misukol batok sa tinukod sa Dios, ug ang mosukol mahiagom sa hukom sa silot.
Romans	13	3	Kay ang mga namunoan dili kahadlokan sa maayo ug binuhatan, kondili sa daotan. Buot ba ikaw nga dili mahadlok kaniya nga anaa sa kagahom? Buhata ang maayo ug dayegon ikaw tungod niana,
Romans	13	4	kay siya alagad sa Dios alang sa imong kaayohan. Apan kon daotan ang imong buhat, angay ikaw nga mahadlok, kay dili kawang ang iyang pagdala ug espada. Siya mao ang alagad sa Dios aron pagpahamtang sa iyang kapungot kanila nga nagbuhat ug daotan.
Romans	13	5	Busa angay gayod nga magpailalom, dili lamang tungod sa kapungot kondili tungod ug alang sa tanlag usab.
Romans	13	6	Ug sa samang katarongan, kamo usab kinahanglan nga mobayad ug mga buhis, kay sila mga alagad sa Dios ug kanunayng nag-atiman niining maong butang.
Romans	13	7	Bayri silang tanan sa angay nga bayran, ang mga buhis ngadto sa hataganan ug buhis, ang alkabala ngadto sa hataganan ug alkabala, ang pagtahod ngadto sa angay tahoron, ang pasidungog ngadto sa angay nga pasidunggan.
Romans	13	8	Ayaw kamo pangutang ug bisan unsa kang bisan kinsa, gawas sa paghigugma sa usa ug usa, kay ang nahigugma sa iyang isigkatawo nakatuman sa kasugoan.
Romans	13	9	Tungod niini, “Dili ka manapaw; Dili ka magpatay; Dili ka mangawat; Dili ka mangibog,” ug ang bisan unsa pa nga sugo, nalangkob niining mga pulonga nga nag-ingon, “Higugmaa ang imong isigkatawo sama sa imong kaugalingon.”
Romans	13	10	Ang gugma dili maghimo ug daotan ngadto sa isigkatawo, busa ang gugma mao ang katumanan sa Balaod.
Romans	13	11	Ug gawas pa niini, kamo nahibalo sa takna, nga panahon na alang kaninyo sa pagmata gikan sa pagkatulog kay karon duol na kanato ang kaluwasan kay sa dihang mituo kita.
Romans	13	12	Ang kagabhion hapit na matapos ug ang adlaw nagsingabot na. Busa isalikway nato ang mga buhat sa kangitngit ug isul-ob nato ang mga hinagiban sa kahayag.
Romans	13	13	Ingon nga anaa sa kahayag, magkinabuhi kita nga ligdong, dili sa pagpatuyang ug sa paghubog, dili sa mga salawayong pakighilawas ug mga kalaw-ayan, dili sa pagpakig-away ug kasina.
Romans	13	14	Apan isul-ob ninyo ang Ginoong Jesu-Cristo, ug ayaw tagda ang unod alang sa mga pangibog niini.
Romans	14	1	Mahitungod sa tawo nga luya ug pagtuo, dawata ninyo siya, dili sa pakiglalis bahin sa mga katarongan.
Romans	14	2	Kay ang usa ka tawo nagtuo nga makakaon siya ug bisan unsa, samtang ang tawong luya mokaon ug mga utanon lamang.
Romans	14	3	Ang mokaon ug bisan unsa kinahanglang dili magtamay sa dili mokaon, ug ang dili mokaon ug bisan unsa kinahanglang dili maghukom sa mokaon, kay kini siya gidawat man sa Dios.
Romans	14	4	Si kinsa ba ikaw nga maghukom sa sulugoon sa lain? Sa atubangan sa iyang agalon siya anha mobarog o mapukan. Ug siya pabarogon kay ang Dios makahimo man sa pagpatindog kaniya.
Romans	14	5	Ang usa ka tawo nag-ila sa usa ka adlaw nga maayo pa kay sa ubang adlaw, samtang ang laing tawo nag-ila sa tanang mga adlaw ingon nga managsama ra. Kinahanglan nga ang matag tawo adunay hingpit nga baroganan sa iyang kaugalingong hunahuna.
Romans	14	6	Ang nagtamod sa adlaw, nagtamod niini sa pagpasidungog sa Ginoo. Ug siya usab nga mokaon nagkaon aron sa pagpasidungog sa Ginoo, kay nagpasalamat man siya sa Dios, ug siya nga dili mokaon wala mokaon aron sa pagpasidungog sa Ginoo; ug nagpasalamat sa Dios.
Romans	14	7	Walay usa kanato nga nagkinabuhi alang sa iyang kaugalingon, ug walay usa kanato nga mamatay alang sa iyang kaugalingon.
Romans	14	8	Kon kita buhi, nabuhi kita alang sa Ginoo; ug kon kita mamatay, mamatay kita alang sa Ginoo; sa ingon niana, buhi kita o patay, iya kita sa Ginoo.
Romans	14	9	Kay alang niining maong tuyo si Cristo namatay ug nabuhi pag-usab aron mahimo siyang Ginoo sa mga patay ug sa mga buhi.
Romans	14	10	Busa nganong maghukom ka man sa imong igsoon? O nganong magtamay ka man sa imong igsoon? Kitang tanan moatubang ra unya sa hukmanan sa Dios;
Romans	14	11	kay nasulat kini, “Ingon nga ako buhi, nag-ingon ang Ginoo, ang tanan moluhod sa akong atubangan, ug ang tanang dila magsugid ngadto sa Dios.”
Romans	14	12	Sa ingon niana ang matag usa kanato maghatag unya ug husay sa iyang kaugalingon ngadto sa Dios.
Romans	14	13	Busa dili na kita maghukom sa usa ug usa, apan tinguhaa hinuon ang dili gayod pagbutang ug kapandolan o babag diha sa dalan sa inyong igsoon.
Romans	14	14	Ako nahibalo ug nagtuo gayod diha sa Ginoong Jesus nga walay butang nga hugaw sa iyang kaugalingon, apan kini hugaw alang sa tawo nga naghunahuna nga hugaw kini.
Romans	14	15	Kay kon tungod sa imong pagkaon nasubo ang imong igsoon, wala na ikaw magsubay sa gugma. Ayaw tugoti nga ang imong gikaon maoy makahimo ug kadaot sa tawo nga gipakamatyan ni Cristo.
Romans	14	16	Busa ayaw itugot nga ang maayo alang kaninyo isipon nga daotan.
Romans	14	17	Kay ang gingharian sa Dios dili pagkaon o ilimnon, kondili pagkamatarong ug pakigdait ug kalipay diha sa Espiritu Santo.
Romans	14	18	Busa siya nga nag-alagad kang Cristo kahimut-an sa Dios ug uyonan sa mga tawo.
Romans	14	19	Busa tinguhaon nato ang pakigdait ug paglig-on sa usa ug usa.
Romans	14	20	Ayaw gub-a ang buhat sa Dios tungod lang sa pagkaon. Sa pagkatinuod hinlo ang tanang butang, apan dili maayo sa usa ka tawo nga mahimong kapandolan pinaagi sa iyang gikaon.
Romans	14	21	Maayo ang dili pagkaon ug karne o pag-inom ug bino o pagbuhat sa bisan unsa nga makapandol sa imong igsoon.
Romans	14	22	Ang pagtuo nga anaa kanimo, hupti kana diha lamang sa imong kaugalingon sa atubangan sa Dios. Bulahan ang tawo nga wala maghukom sa iyang kaugalingon diha sa iyang giuyonan.
Romans	14	23	Apan ang tawo nga nagduhaduha gihukman kon siya mokaon, kay dili man gikan sa pagtuo, ug ang tanan nga dili gikan sa pagtuo sala.
Romans	15	1	Busa kita nga mga lig-on kinahanglang motabang pagpas-an sa mga kaluyahon sa mga huyang, ug dili magpahimuot sa atong kaugalingon.
Romans	15	2	Ang matag usa kanato kinahanglang magpahimuot sa atong isigkatawo alang sa iyang kaayohan aron siya malig-on.
Romans	15	3	Kay bisan si Cristo wala magpahimuot sa iyang kaugalingon, hinuon, sumala sa nasulat, “Ang mga pagbugalbugal sa mga nagbugalbugal kanimo nahan-ok kanako.”
Romans	15	4	Kay bisan unsay nasulat kaniadto, gisulat alang sa pagtudlo kanato aron nga pinaagi sa pailob ug pinaagi sa pagdasig gikan sa kasulatan, makabaton unta kita ug paglaom.
Romans	15	5	Ang Dios sa pailob ug pagdasig maghatag unta kaninyong tanan ug pagsinabtanay sa usa ug usa sumala kang Cristo Jesus,
Romans	15	6	aron diha sa hiniusa nga tingog magdungan kamo sa paghimaya sa Dios ug Amahan sa atong Ginoong Jesu-Cristo.
Romans	15	7	Busa pagdinawatay kamo sa usa ug usa ingon nga si Cristo midawat kaninyo, alang sa himaya sa Dios.
Romans	15	8	Kay sultihan ko kamo nga si Cristo nahimong alagad ngadto sa mga tinuli aron pagpakita sa pagkamatinud-anon sa Dios, aron sa paglig-on sa mga saad nga gihatag ngadto sa mga patriarka,
Romans	15	9	ug aron ang mga Gentil maghimaya sa Dios tungod sa iyang kaluoy, sumala sa nasulat, “Busa ako magdayeg kanimo taliwala sa mga Gentil, ug mag-awit ako sa paghimaya sa imong ngalan”.
Romans	15	10	Ug miingon usab siya, “Paglipay kamo, O mga Gentil, uban sa iyang katawhan”;
Romans	15	11	ug usab, “Dayega ninyo ang Ginoo, kamong tanang mga Gentil, ug ipadayeg siya sa tanang katawhan”;
Romans	15	12	ug dugang pa, si Isaias miingon, “Motungha ang gamot ni Jesse, siya nga mobarog aron sa paghari sa mga Gentil; kaniya maglaom ang mga Gentil.”
Romans	15	13	Ang Dios sa paglaom magpuno unta kaninyo sa tumang kalipay ug kalinaw tungod sa inyong pagtuo, aron nga pinaagi sa gahom sa Espiritu Santo magmadagayaon kamo sa paglaom.
Romans	15	14	Nagtuo gayod ako mahitungod kaninyo, akong mga igsoon, nga kamo puno sa pagkamaayo, napuno sa tanang kahibalo ug may katakos sa pagtambag sa usa ug usa.
Romans	15	15	Apan mahitungod sa pipila ka butang nagsulat ako kaninyo nga maisogon agig pagpahinumdom kaninyo, tungod sa grasya nga gihatag kanako sa Dios
Romans	15	16	aron mahimo akong alagad ni Cristo Jesus ngadto sa mga Gentil diha sa pagpangalagad ingon nga pari sa Maayong Balita sa Dios aron ang halad sa mga Gentil dawaton ingon nga gibalaan sa Espiritu Santo.
Romans	15	17	Busa diha kang Cristo Jesus may ikapasigarbo ako sa akong buhat alang sa Dios.
Romans	15	18	Kay dili ako mangahas sa paghisgot ug bisan unsa gawas sa gibuhat ni Cristo pinaagi kanako aron magmasinugtanon ang mga Gentil, pinaagi sa pulong ug buhat.
Romans	15	19	Pinaagi sa gahom sa mga milagro ug sa mga katingalahan, pinaagi sa gahom sa Espiritu sa Dios, nga tungod niana, natapos nako pagwali ang Maayong Balita mahitungod kang Cristo sukad sa Jerusalem hangtod sa kayutaan libot sa Ilirico.
Romans	15	20	Busa maoy akong tinguha ang pagwali sa Maayong Balita, dili sa mga dapit diin nailhan na ang ngalan ni Cristo aron dili ako magtukod ibabaw sa patukoranan nga gipahiluna sa laing tawo,
Romans	15	21	apan sumala sa nasulat, “Sila nga wala gayod masuginli mahitungod kaniya makakita, ug sila nga wala gayod makadungog mahitungod kaniya makasabot.”
Romans	15	22	Mao kini ang hinungdan ngano nga sa makadaghan napugngan ako sa pag-anha diha kaninyo.
Romans	15	23	Apan karon, kay niining mga dapita wala na man akoy luna, ug kay gipangandoy ko man gayod sulod sa daghang katuigan ang pag-anha diha kaninyo,
Romans	15	24	malaomon ako nga makita ko na gayod kamo inig-agi ko diha paingon sa Espanya, ug aron mapagikan ako ninyo paingon didto human ako malipay sa pagpakig-uban kaninyo sa mubong panahon.
Romans	15	25	Hinuon, sa pagkakaron, moadto ako sa Jerusalem sa paghatod ug tabang alang sa mga balaan.
Romans	15	26	Kay gikalipay man sa Macedonia ug Acaya ang paghatag ug amot alang sa mga kabos sa mga balaan didto sa Jerusalem.
Romans	15	27	Gikalipay nila ang paghimo niini, gani sila utangan kanila. Kay kon ang mga Gentil nakaambit man sa espirituhanong mga panalangin sa mga Judio, ila usab nga katungdanan ang pag-alagad sa mga Judio pinaagi sa ilang mga yutan-ong butang.
Romans	15	28	Busa inighuman nako niini, ug sa ikahatod ko na kanila ang nahipos nga mga amot, moagi ako kaninyo inigpadulong nako sa Espanya.
Romans	15	29	Ug ako nahibalo nga inig-anha nako diha kaninyo, moanha ako diha sa kapuno sa panalangin ni Cristo.
Romans	15	30	Naghangyo ako kaninyo, mga igsoon, pinaagi sa atong Ginoong Jesu-Cristo ug pinaagi sa gugma sa Espiritu, sa pagpanglimbasog uban kanako diha sa mga pag-ampo ngadto sa Dios tungod ug alang kanako,
Romans	15	31	aron maluwas ako gikan sa mga misupak didto sa Judea, ug nga ang akong pag-alagad alang sa Jerusalem kahimut-an unta sa mga balaan,
Romans	15	32	aron nga pinaagi sa kabubut-on sa Dios, moanha ako kaninyo nga malipayon ug makapahulay ug diyotay uban kaninyo.
Romans	15	33	Ang Dios sa kalinaw mag-uban unta kaninyong tanan. Amen.
Romans	16	1	Ipaila nako kaninyo ang atong igsoon nga si Phoebe, usa ka alagad sa iglesia sa Cencrea,
Romans	16	2	aron inyo siyang dawaton diha sa Ginoo ingon nga angay sa mga balaan, ug tabangan ninyo siya sa bisan unsa nga iyang gikinahanglan gikan kaninyo, kay daghan ang iyang gitabangan, lakip ako.
Romans	16	3	Ipangumosta ako kang Prisca ug Aquila, ang akong mga kauban nga magbubuhat diha kang Cristo Jesus.
Romans	16	4	Gitahan nila ang ilang mga kinabuhi ngadto sa katalagman alang sa akong kinabuhi, ug kanila nagpasalamat dili lamang ako kondili ang tanan usab nga mga iglesia sa mga Gentil.
Romans	16	5	Ipangumosta usab ako sa iglesia nga anaa magtigoman sa ilang balay. Ipangumosta ako sa akong mahal nga higala nga Epeneto, nga mao ang unang nakabig didto sa Asia alang kang Cristo.
Romans	16	6	Ipangumosta ako kang Maria nga naghago pag-ayo uban kaninyo.
Romans	16	7	Ipangumosta ako kang Andronico ug kang Junia, mga kauban nako nga binilanggo. Kini sila inila sa mga apostoles, ug sila una pa kanako diha kang Cristo.
Romans	16	8	Ipangumosta ako kang Ampliato, ang akong minahal diha sa Ginoo.
Romans	16	9	Ipangumosta ako kang Urbano, ang atong kauban nga magbubuhat diha kang Cristo, ug kang Stacos nga akong minahal.
Romans	16	10	Ipangumosta ako kang Apeles nga namatud-an diha kang Cristo. Ipangumosta ako sa mga sakop sa banay ni Aristobulo.
Romans	16	11	Ipangumosta ako kang Herodion nga akong kadugo. Ipangumosta ako sa mga anaa sa Ginoo nga sakop sa banay ni Narciso.
Romans	16	12	Ipangumosta ako kang Trifena ug Trifosa nga mga naghago diha sa Ginoo. Ipangumosta ako kang Persida, nga akong minahal, nga naghago pag-ayo diha sa Ginoo.
Romans	16	13	Ipangumosta ako kang Rufo, nga pinili diha sa Ginoo, ug sa iyang inahan nga akoa usab.
Romans	16	14	Ipangumosta ako kanila ni Asincrito, Flegon, Hermes, Patrobas, Hermas, ug sa mga kaigsoonan nga anaa uban kanila.
Romans	16	15	Ipangumosta ako kanila ni Filologo, Julia, Nereo ug sa iyang igsoong babaye, ug kang Olimpas, ug sa tanang mga balaan nga anaa uban kanila.
Romans	16	16	Pagpangumostahay kamo sa usa ug usa pinaagi sa balaan nga halok. Nangumosta kaninyo ang tanang mga iglesia nga iya ni Cristo.
Romans	16	17	Naghangyo ako kaninyo mga igsoon, sa pagbantay sa mga naghimo ug mga pagbahinbahin ug mga kapandolan nga supak sa pagtulun-an nga inyong nakat-onan, ug likayi sila.
Romans	16	18	Kay kini sila wala mag-alagad sa atong Ginoong Cristo, kondili sa ilang kaugalingong tiyan, ug pinaagi sa nindot ug madanihong mga pulong naglimbong sila sa kasingkasing sa mga yano ug panabot.
Romans	16	19	Kay bisan tuod ang inyong pagkamasinugtanon naabot ngadto sa tanan, nga tungod niana nalipay ako tungod kaninyo, buot nako nga magmaalamon kamo mahitungod sa maayo, apan mga walay alamag mahitungod sa daotan.
Romans	16	20	Ug sa dili madugay ang Dios sa kalinaw magdugmok kang Satanas diha sa ilalom sa inyong mga tiil. Ang grasya sa atong Ginoong Jesu-Cristo mag-uban kaninyo.
Romans	16	21	Si Timoteo, ang akong kauban nga magbubuhat, nangumosta kaninyo; ingon man usab sila si Lucio ug si Jason ug si Sosipatro, nga akong mga kadugo.
Romans	16	22	Ako si Tercio, nga maoy nagsulat niining sulata, nangumosta kaninyo diha sa Ginoo.
Romans	16	23	Si Gayo, ang tagbalay nga nag-abiabi kanako ug sa tibuok iglesia, nangumosta kaninyo. Nangumosta kaninyo sila si Erasto nga mamahandi sa siyudad, ug si Cuarto nga atong igsoon.
Romans	16	25	Ngadto kaniya nga makahimo paglig-on kaninyo sumala sa akong Maayong Balita ug sa pagsangyaw kang Jesu-Cristo, sumala sa pagpadayag sa misteryo nga gitipigan sa hilom sulod sa taas nga panahon
Romans	16	26	apan karon gipadayag na, ug pinaagi sa mga sinulat sa mga propeta gibutyag na ngadto sa tanang kanasoran, sumala sa mando sa Dios nga dayon, aron sila magmatinumanon diha sa pagtuo,
Romans	16	27	ngadto sa bugtong nga maalamong Dios, maiya ang himaya hangtod sa kahangtoran pinaagi kang Jesu-Cristo! Amen.
Romans	2	1	Busa wala ka gayoy ikapasangil, O tawo, si kinsa ka man nga naghukom, kay sa imong paghukom sa uban, naghukom ikaw sa imong kaugalingon, kay ikaw nga naghukom nagbuhat man usab sa samang mga butang.
Romans	2	2	Apan nahibalo kita nga ang hukom sa Dios subay sa kamatuoran ngadto sa mga nagbuhat sa maong mga butang.
Romans	2	3	Nagdahom ba ikaw, O tawo, nga makaikyas ka sa hukom sa Dios, ikaw nga naghukom sa mga nagbuhat sa maong mga butang nga imo usab nga gibuhat?
Romans	2	4	O nagsalig ba ikaw sa kadagaya sa iyang kaayo ug pagkamainantoson ug pagkamapailobon? Wala ba ikaw masayod nga ang kaayo sa Dios alang man sa pagdala kanimo ngadto sa paghinulsol?
Romans	2	5	Apan sumala sa kagahi ug pagkadili mahinulsolon sa imong kasingkasing nagtigom ikaw ug kapungot alang sa imong kaugalingon sa adlaw sa kapungot ug pagpadayag sa matarong nga hukom sa Dios;
Romans	2	6	nga magbalos sa matag tawo sumala sa iyang mga binuhatan:
Romans	2	7	kinabuhing dayon alang niadtong nangita sa himaya ug sa kadungganan ug sa pagkadili madunoton pinaagi sa paglahutay diha sa maayong buhat,
Romans	2	8	apan kasuko ug kapungot alang niadtong naghunahuna lamang sa ilang kaugalingon ug wala magtuman sa kamatuoran kondili nagsunod hinuon sa pagkadili matarong.
Romans	2	9	Aduna unyay kasakitan ug kagul-anan alang sa matag tawo nga nagbuhat ug daotan, sa mga Judio una sa tanan ug unya sa Grego usab,
Romans	2	10	apan himaya ug kadungganan ug kalinaw alang sa matag tawo nga nagbuhat ug maayo, sa mga Judio una sa tanan ug sa Grego,
Romans	2	11	kay ang Dios walay pinalabi.
Romans	2	12	Ang tanang nakasala nga wala ang Balaod mangalaglag nga wala ang Balaod, ug ang tanang nakasala diha sa Balaod hukman pinaagi sa Balaod.
Romans	2	13	Kay dili ang mga namati sa Balaod maoy matarong atubangan sa Dios, kondili ang mga nagtuman sa Balaod mao ang himoong matarong.
Romans	2	14	Kon ang mga Gentil nga kanila wala ang Balaod nagbuhat sa gimbut-an sa balaod sa ila lamang kinaugalingon, kana balaod na nganha sa ilang kaugalingon, bisan ug wala kanila ang Balaod.
Romans	2	15	Sila nagpakita nga ang buhat sa Balaod nasulat diha sa ilang kasingkasing, ug ang ilang tanlag usab nagpamatuod niini, ug ang ilang nagkasumpaki nga hunahuna magtulisok o maglaban kanila
Romans	2	16	unya sa maong Adlaw nga, sumala sa akong Maayong Balita, hukman sa Dios ang mga tinagoan sa mga tawo pinaagi kang Cristo Jesus.
Romans	2	17	Apan kon ikaw gitawag nga Judio ug nagsalig sa Balaod ug nagpasigarbo diha sa Dios,
Romans	2	18	ug nasayod sa iyang kabubut-on ug miuyon sa mga butang nga halangdon, ingon nga gitudloan ikaw gikan sa Balaod,
Romans	2	19	ug nagtuo sa imong kaugalingon nga ikaw tigtultol sa mga buta, kahayag sa mga anaa sa kangitngit,
Romans	2	20	tigpanton sa mga walay alamag, magtutudlo sa mga kabataan, ingon nga nakabaton ikaw sa dagway sa kahibalo ug sa kamatuoran diha sa Balaod—
Romans	2	21	busa karon, ikaw nga nanudlo sa uban, dili ba nimo tudloan ang imong kaugalingon? Ikaw nga nagwali batok sa pagpangawat, mangawat ba ikaw?
Romans	2	22	Ikaw nga nag-ingon nga ang tawo kinahanglang dili manapaw, manapaw ba ikaw? Ikaw nga nagdumot sa mga larawan, mangawat ba ikaw sa mga templo?
Romans	2	23	Ikaw nga nagpasigarbo diha sa Balaod, magpakaulaw ba ikaw sa Dios pinaagi sa paglapas sa Balaod?
Romans	2	24	Kay sumala sa nasulat, “Tungod kaninyo ang ngalan sa Dios gipasipad-an taliwala sa mga Gentil.”
Romans	2	25	Ang pagpatuli may kapuslanan gayod kon magtuman ikaw sa Balaod, apan kon ikaw maglapas sa Balaod, ang imong pagkatinuli mahimo nga pagkadili tinuli.
Romans	2	26	Busa, kon ang usa ka tawo nga dili tinuli magtuman sa mga tulumanon sa balaod, dili ba nga ang pagkadili tinuli isipon nga pagkatinuli?
Romans	2	27	Sa ingon niana, siya nga dili tinuli diha sa lawas apan nagtuman sa Balaod, maghukom kanimo nga nagbaton sa sinulat nga lagda ug sa pagkatinuli apan naglapas sa Balaod.
Romans	2	28	Kay ang pagka-Judio dili diha sa dayag lamang o sa dayag nga pagtuli sa unod.
Romans	2	29	Ang pagka-Judio anaa sa sulod, ug ang pagkatinuli anaa sa kasingkasing, pinaagi sa Espiritu ug dili sa nasulat, kay ang pagdayeg dili gikan sa tawo kondili gikan sa Dios.
Romans	3	1	Busa, unsa man diay ang bintaha nga iya sa Judio? Unsa may kapuslanan sa pagkatinuli?
Romans	3	2	Daghan, sa bisan unsang paagi. Una, ngadto kanila gipiyal ang mga pulong sa Dios.
Romans	3	3	Unsa kaha kon ang uban wala magmatinumanon? Makaguba ba ang ilang pagkadili-matinumanon sa pagkamatinumanon sa Dios?
Romans	3	4	Dili gayod! Matinud-anon gayod ang Dios bisan pa kon bakakon ang tanang tawo ingon sa nasulat, “Aron mamatud-an ikaw nga matarong sa imong mga pulong ug modaog ikaw sa dihang hukman ka.”
Romans	3	5	Apan kon ang atong pagkadaotan magpakita sa pagkamatarong sa Dios, unsa may atong ikasulti? Nga dili matarong ang Dios sa pagpahamtang kanato ug kapungot? (Nagsulti ako sa tawhanong paagi.)
Romans	3	6	Dili gayod! Kay sa ingon niana, unsaon pa man sa Dios sa paghukom sa kalibotan?
Romans	3	7	Apan kon pinaagi sa akong pagbakak ang pagkamatinud-anon sa Dios modagaya ngadto sa iyang himaya, nganong gihukman pa man ako ingon nga makasasala?
Romans	3	8	Ug nganong dili man hinuon kita moingon, sumala sa gipamasangil sa uban nga kita nag-ingon, “Buhaton nato ang daotan aron mosangpot ang maayo”? Kining mga tawhana angay gayong silotan.
Romans	3	9	Busa, unsa man? Maayo pa ba kita kay sa uban? Dili gayod, kay ato nang gipamatud-an nga ang tanang tawo, mga Judio ug Grego, nailalom sa sala,
Romans	3	10	sumala sa nasulat: “Walay matarong, bisan usa,
Romans	3	11	walay usa nga nakasabot, walay bisan usa nga nangita sa Dios.
Romans	3	12	Ang tanan mitipas, ug nangasayop silang tanan; walay nagbuhat ug maayo, wala bisan usa.”
Romans	3	13	“Ang ilang tutunlan usa ka lubong nga binuksan, ang ilang dila gigamit sa paglimbong.” “Ang kalala sa mga bitin anaa sa ilalom sa ilang mga ngabil.”
Romans	3	14	“Ang ilang baba puno sa mga panghimaraot ug sa mga pait nga pulong.”
Romans	3	15	“Ang ilang mga tiil abtik sa pagpaagas ug dugo,
Romans	3	16	ang kalaglagan ug kaalaotan anaa sa ilang mga dalan
Romans	3	17	ug sa dalan paingon sa kalinaw, wala nila mahibaloi.”
Romans	3	18	“Walay kahadlok sa Dios sa ilang mga mata.”
Romans	3	19	Karon nahibalo kita nga bisan unsay gisulti sa Balaod, kini gisulti ngadto kanila nga nailalom sa Balaod aron ang matag baba matak-om ug aron ang tibuok kalibotan mailalom sa paghukom sa Dios.
Romans	3	20	Kay sa atubangan sa Dios walay tawo nga mamatud-ang matarong pinaagi sa pagtuman sa Balaod, kay pinaagi sa Balaod miabot ang pagkahibalo mahitungod sa sala.
Romans	3	21	Apan karon ang pagkamatarong sa Dios gipadayag nga dili pinaagi sa Balaod, ug gipamatud-an kini sa Balaod ug sa mga Propeta,
Romans	3	22	ang pagkamatarong sa Dios pinaagi sa pagtuo kang Jesu-Cristo alang sa tanan nga nagtuo. Kay walay kalainan,
Romans	3	23	nakasala ang tanan ug nawad-an sa himaya sa Dios.
Romans	3	24	Sila gihimong matarong sa iyang grasya ingon nga gasa pinaagi sa pagtubos diha kang Cristo Jesus,
Romans	3	25	nga gitanyag sa Dios ingon nga halad aron mapasaylo ang sala pinaagi sa iyang dugo, halad nga dawaton pinaagi sa pagtuo. Kini maoy pagpakita sa pagkamatarong sa Dios, kay tungod sa pagkamainantoson sa Dios gisayloan niya ang kasal-anan nga nahimo kaniadto;
Romans	3	26	kini maoy pagmatuod karong panahona nga siya matarong ug nga siya maghimong matarong sa tawo nga adunay pagtuo kang Jesus.
Romans	3	27	Unya naunsa na man ang atong pagpagarbo? Gisalikway na! Sa unsang balaod? Sa mga buhat ba? Dili, hinuon pinaagi sa balaod sa pagtuo.
Romans	3	28	Kay maoy atong panghunahuna nga ang tawo himoong matarong pinaagi sa pagtuo, ug dili pinaagi sa pagtuman sa Balaod.
Romans	3	29	O ang Dios, Dios ba lamang sa mga Judio? Dili ba Dios man usab siya sa mga Gentil? Oo, sa mga Gentil usab,
Romans	3	30	tungod kay usa ra man ang Dios ug iyang himoong matarong ang mga tinuli sumala sa ilang pagtuo ug ang mga dili tinuli tungod sa pagtuo.
Romans	3	31	Gisalikway ba nato ang Balaod tungod sa maong pagtuo? Wala gayod! Hinuon gipalig-onan nato ang Balaod.
Romans	4	1	Ug karon, unsa may atong ikasulti mahitungod kang Abraham, ang atong ginikanan sumala sa unod?
Romans	4	2	Kay kon si Abraham nahimo pang matarong tungod sa iyang mga binuhatan, aduna unta siyay ikapasigarbo, apan dili sa atubangan sa Dios.
Romans	4	3	Kay unsa may giingon sa kasulatan? “Si Abraham mituo sa Dios, ug kadto giisip alang kaniya ingon nga pagkamatarong.”
Romans	4	4	Ngadto sa tawo nga nagbuhat, ang madawat niya dili maisip ingon nga gasa kondili suhol.
Romans	4	5	Ug ngadto sa tawo nga wala magbuhat kondili nagtuo kaniya nga naghimong matarong sa dili diosnon, ang iyang pagtuo isipon nga pagkamatarong.
Romans	4	6	Sa ingon niini usab, si David naghisgot sa pagkabulahan niadtong tawo nga gihimong matarong sa Dios nga walay kalabotan sa mga buhat:
Romans	4	7	“Bulahan sila nga gipasaylo sa ilang pagkamasinupakon sa Balaod ug nga ang mga sala gitabonan;
Romans	4	8	bulahan ang tawo nga dili na isipon sa Ginoo ang iyang sala.”
Romans	4	9	Kining maong kabulahanan, alang ba lamang sa mga tinuli o alang ba usab sa mga dili tinuli? Kita nag-ingon nga ang pagtuo giisip alang kang Abraham ingon nga pagkamatarong.
Romans	4	10	Karon giunsa man kini pag-isip ngadto kaniya? Sa diha bang natuli na siya o sa wala pa? Dili sa natuli na siya, kondili sa wala pa siya matuli.
Romans	4	11	Gidawat niya ang pagtuli ingon nga usa ka ilhanan o silyo sa pagkamatarong nga iyang naangkon pinaagi sa pagtuo, bisan sa wala pa siya matuli. Kini aron mahimo siya nga amahan sa tanang magtutuo bisan ug dili tinuli ug aron maisip ngadto kanila ang pagkamatarong.
Romans	4	12	Amahan usab siya sa mga tinuli, sa mga tawo nga dili lamang tinuli kondili nagsunod usab sa mga lakang sa pagtuo sa atong amahan nga si Abraham bisan sa dili pa siya tinuli.
Romans	4	13	Ang saad ngadto kang Abraham ug sa iyang mga kaliwat, nga sila manununod sa kalibotan, wala moabot pinaagi sa Balaod kondili pinaagi sa pagkamatarong sa pagtuo.
Romans	4	14	Kay kon ang mga nagpailalom sa Balaod mao pa ang mga manununod, wala na diay bili ang pagtuo ug wala nay kapuslanan ang saad.
Romans	4	15	Apan ang Balaod mobunga ug kapungot, apan kon walay Balaod, wala usay kalapasan.
Romans	4	16	Busa kini gipasikad sa pagtuo aron nga sumala sa grasya malig-on ang saad ngadto sa tanang kaliwat, dili lamang ngadto sa mga nagpailalom sa Balaod kondili ngadto usab sa mga nakig-ambit sa pagtuo ni Abraham kay siya mao man ang amahan natong tanan,
Romans	4	17	sumala sa nasulat, “Gihimo ko ikaw nga amahan sa daghang mga nasod,”—sa atubangan sa Dios nga gituohan ni Abraham, ang Dios nga naghatag ug kinabuhi sa mga patay ug nagpatungha sa mga butang nga kaniadto wala pa.
Romans	4	18	Kay siya milaom bisan ug wala nay paglaom, mituo nga siya mahimong amahan sa daghang mga nasod, sumala sa gisulti kaniya, “Sama niana kadaghan ang imong kaliwatan.”
Romans	4	19	Wala siya maluya sa iyang pagtuo bisan sa iyang pagpamalandong mahitungod sa iyang lawas, nga daw patay na kay siya mga usa ka gatos na ka tuig o sa iyang pagpamalandong mahitungod sa pagkadili na manganak ni Sara.
Romans	4	20	Apan siya wala magduhaduha sa saad sa Dios, kondili nalig-on pinaagi sa pagtuo, samtang naghimaya siya sa Dios,
Romans	4	21	masaligon sa hingpit nga ang Dios makatuman gayod sa iyang saad.
Romans	4	22	Maoy hinungdan nga kini “giisip alang kaniya nga pagkamatarong.”
Romans	4	23	Apan ang mga pulong, “giisip kaniya,” wala sulata alang kaniya lamang,
Romans	4	24	kondili alang kanato usab. Kini isipon nganhi kanato nga nagtuo kaniya nga nagbanhaw kang Jesus nga atong Ginoo gikan sa mga patay,
Romans	4	25	nga gitugyan ngadto sa kamatayon tungod sa atong kalapasan ug gibanhaw alang sa paghimo kanato nga matarong.
Romans	5	1	Busa tungod kay gihimo man kitang matarong pinaagi sa pagtuo, kita may pagkigdait na uban sa Dios pinaagi sa atong Ginoong Jesu-Cristo.
Romans	5	2	Pinaagi kaniya nakabaton kita ug kaagian pinaagi sa pagtuo paingon niining maong grasya nga atong gibarogan ug kita nagmalipayon sa atong paglaom sa pag-ambit sa himaya sa Dios.
Romans	5	3	Labaw pa niini, nagmalipayon kita bisan sa atong mga kasakit, kay nasayod man kita nga ang pag-antos mobunga ug pagkamalahutayon,
Romans	5	4	ug ang pagkamalahutayon mobunga ug kalig-on, ug ang kalig-on mobunga ug paglaom,
Romans	5	5	ug ang paglaom dili mopakyas kanato kay ang gugma sa Dios gikabubo man nganhi sa atong mga kasingkasing pinaagi sa Espiritu Santo nga gikahatag nganhi kanato.
Romans	5	6	Samtang luya pa kita, sa tukma nga panahon, si Cristo nagpakamatay alang sa mga dili diosnon.
Romans	5	7	Lisod ang pagpakamatay alang sa usa ka tawong matarong, hinuon aduna tingali magpakamatay alang sa usa ka maayong tawo.
Romans	5	8	Apan ang Dios nagpadayag sa iyang gugma alang kanato pinaagi niini, nga bisan sa mga makasasala pa kita, si Cristo nagpakamatay alang kanato.
Romans	5	9	Ug kay karon nahimo na man kitang matarong pinaagi sa iyang dugo, labi pang luwason kita pinaagi kaniya gikan sa kapungot sa Dios.
Romans	5	10	Kay kon sa dihang mga kaaway pa kita sa Dios, kita gipasig-uli ngadto sa Dios pinaagi sa kamatayon sa iyang Anak, labaw pa karon nga napasig-uli na kita, luwason kita pinaagi sa iyang kinabuhi.
Romans	5	11	Ug dili lamang kay kini ra, kondili nga nagmalipayon usab kita diha sa Dios pinaagi sa atong Ginoong Jesu-Cristo, nga pinaagi kaniya nadawat nato karon ang pasig-uli.
Romans	5	12	Busa ingon nga ang sala misulod sa kalibotan pinaagi sa usa ka tawo ug ang kamatayon pinaagi sa sala, nga tungod niini ang kamatayon mikuyanap ngadto sa tanang tawo kay ang tanan nakasala man—
Romans	5	13	hinuon ang sala diha na sa kalibotan sa wala pa ang Balaod, apan ang sala dili isipon diin wala ang Balaod.
Romans	5	14	Hinuon, sukad kang Adan hangtod kang Moises, ang kamatayon naghari sa katawhan, bisan pa sa mga tawo nga ang mga sala dili sama sa paglapas ni Adan, nga maoy usa ka sumbanan kaniya nga umaabot.
Romans	5	15	Apan ang gasa nga walay bayad dili sama sa kalapasan. Kay kon daghan ang nangamatay tungod sa sala sa usa ka tawo, labaw pa nga midagaya ngadto sa daghan ang grasya sa Dios ug ang gasa diha sa maong grasya niadtong usa ka tawo nga si Jesu-Cristo.
Romans	5	16	Ug ang gasa nga walay bayad dili sama sa sangpotan sa sala niadtong usa ka tawo. Kay ang hukom niadtong usa ka paglapas nagdala ug silot, apan ang walay bayad nga gasa alang sa daghang kasal-anan nagdala ug pagmatarong.
Romans	5	17	Kon tungod sa paglapas sa usa ka tawo naghari ang kamatayon tungod sa maong tawo, labaw pang maghari diha sa kinabuhi kadtong makadawat sa madagayaong grasya ug sa gasa sa katarong pinaagi kang Jesu-Cristo.
Romans	5	18	Busa ingon nga ang sala sa usa ka tawo misangpot sa pagkahinukman sa tanang mga tawo, mao usab ang matarong nga buhat sa usa ka tawo misangpot sa paghimong matarong sa kinabuhi alang sa tanan.
Romans	5	19	Kay ingon nga pinaagi sa pagkamasinupakon sa usa ka tawo daghan ang nahimong makasasala, mao usab nga pinaagi sa pagkamasinugtanon sa usa ka tawo daghan ang gihimong matarong.
Romans	5	20	Ang balaod miabot aron pagpadaghan sa kalapasan apan diin gani midaghan ang sala, ang grasya milabi pa hinuon pagdagaya,
Romans	5	21	aron nga kon ang sala naghari pinaagi sa kamatayon, ang grasya usab maghari pinaagi sa katarong ngadto sa kinabuhing dayon pinaagi kang Jesu-Cristo nga atong Ginoo.
Romans	6	1	Busa unsa may atong ikasulti? Magpadayon ba kita diha sa sala aron modagaya ang grasya?
Romans	6	2	Dili gayod! Kita nga namatay na ngadto sa sala, unsaon pa man nato sa pagkinabuhi diha niana?
Romans	6	3	Wala ba kamo masayod nga kitang tanan nga nabautismohan ngadto kang Cristo Jesus gibautismohan man ngadto sa iyang kamatayon?
Romans	6	4	Busa pinaagi sa bautismo gilubong kita uban kaniya ngadto sa kamatayon, aron ingon nga si Cristo gibanhaw gikan sa mga patay pinaagi sa himaya sa Amahan, kita usab maglakaw diha sa kabag-o sa kinabuhi.
Romans	6	5	Kay kon nahiusa kita kaniya diha sa dagway sa iyang kamatayon, mahiusa usab kita kaniya diha sa pagkabanhaw.
Romans	6	6	Kita nasayod nga ang atong karaang pagkatawo gilansang sa krus uban kang Cristo aron malaglag ang lawas sa sala ug dili na kita maulipon sa sala.
Romans	6	7	Kay ang tawong patay na gipahigawas na gikan sa sala.
Romans	6	8	Ug kon namatay kita uban kang Cristo, nagtuo kita nga mabuhi gayod usab kita uban kaniya.
Romans	6	9	Kay nahibalo kita nga si Cristo nga nabanhaw gikan sa mga patay dili na gayod mamatay, ang kamatayon dili maggahom batok kaniya.
Romans	6	10	Sa iyang pagkamatay, siya namatay ngadto sa sala sa makausa lamang, apan ang kinabuhi nga iyang gikinabuhi, iyang gikinabuhi ngadto sa Dios.
Romans	6	11	Busa kamo usab kinahanglan nga mag-isip sa inyong kaugalingon nga patay na ngadto sa sala apan kamo buhi ngadto sa Dios diha kang Cristo Jesus.
Romans	6	12	Busa, ayaw ninyo paharia ang sala diha sa inyong may kamatayon nga lawas, aron patumanon sa mga pangibog niini.
Romans	6	13	Ayaw itugyan ang mga bahin sa inyong lawas ngadto sa sala ingon nga galamiton sa pagkadili matarong, hinuon itugyan ang inyong kaugalingon ngadto sa Dios ingon nga mga tawo nga nabuhi gikan sa kamatayon ug ang mga bahin sa inyong lawas ngadto sa Dios ingon nga mga galamiton sa pagkamatarong.
Romans	6	14	Kay ang sala dili maggahom diha kaninyo, tungod kay dili man kamo ilalom sa Balaod kondili ilalom sa grasya.
Romans	6	15	Busa unsa man? Magpakasala ba kita kay dili man kita ilalom sa Balaod kondili ilalom sa grasya? Dili gayod!
Romans	6	16	Wala ba kamo masayod nga kon itugyan ninyo ang inyong kaugalingon ingon nga mga masinugtanong ulipon ngadto kang bisan kinsa, kamo mga ulipon niya nga inyong gituman, mahimong ngadto sa sala nga maghatod ngadto sa kamatayon o ngadto sa pagkamasinugtanon nga maghatod ngadto sa pagkamatarong?
Romans	6	17	Apan salamat sa Dios nga kamo nga kaniadto ulipon sa sala, karon kinasingkasing na nga nagtuman sa pagtulun-an nga inyong gidawat.
Romans	6	18	Ug sa dihang gipalingkawas kamo gikan sa sala, kamo nahimong mga ulipon sa pagkamatarong.
Romans	6	19	Nagsulti ako sa tawhanong paagi tungod sa inyong tawhanong kakulangan. Kay ingon nga kaniadto inyong gitugyan ang mga bahin sa inyong lawas ngadto sa kahugawan ug gikan sa usa ka kalapasan ngadto sa lain pang kalapasan, busa karon kinahanglang itugyan ninyo ang mga bahin sa inyong lawas ingon nga ulipon sa pagkamatarong ngadto sa pagkabalaan.
Romans	6	20	Sa dihang mga ulipon pa kamo sa sala, nahigawas kamo sa pagkamatarong.
Romans	6	21	Apan unsa may bunga nga naani ninyo gikan niadtong mga butang nga inyo nang gikaulaw karon? Ang sangpotan sa maong mga butang mao ang kamatayon.
Romans	6	22	Apan karon nga gipalingkawas na kamo gikan sa sala ug nahimo nang mga ulipon sa Dios, ang bunga nga inyong nakuha mao ang pagkabalaan ug ang sangpotan niini mao ang kinabuhing dayon.
Romans	6	23	Kay ang bayad sa sala mao ang kamatayon apan ang gasa gikan sa Dios mao ang kinabuhing dayon diha kang Cristo Jesus nga atong Ginoo.
Romans	7	1	Wala ba kamo masayod, mga igsoon,—kay ako nakigsulti man karon sa mga tawo nga nahibalo sa Balaod—nga ang Balaod maggahom lamang sa tawo samtang buhi pa siya?
Romans	7	2	Tungod niini, ang babayeng minyo nabugkos sa Balaod ngadto sa iyang bana samtang buhi pa kini. Apan kon mamatay ang iyang bana, siya nakalingkawas na gikan sa Balaod mahitungod sa bana.
Romans	7	3	Sumala niini, siya isipon nga mananapaw kon makigpuyo siya ug laing lalaki samtang buhi pa ang iyang bana. Apan kon mamatay ang iyang bana, makalingkawas na siya sa maong balaod ug kon mamana siya ug lain dili siya usa ka mananapaw.
Romans	7	4	Sa ingon usab niana, mga igsoon, kamo nangamatay na ngadto sa Balaod pinaagi sa lawas ni Cristo, aron maangkon kamo sa lain, ngadto kaniya nga nabanhaw gikan sa mga patay aron mamunga kita alang sa Dios.
Romans	7	5	Kay samtang diha pa kita sa unod, ang atong makasasala nga pangibog nga pinaagi sa Balaod naglihok sulod sa atong lawas aron mamunga ngadto sa kamatayon.
Romans	7	6	Apan karon gipalingkawas na kita gikan sa Balaod, mga patay na kita ngadto sa nag-ulipon kanato aron mag-alagad kita diha sa pagkabag-o diha sa Espiritu ug dili ilalom sa karaang sinulat.
Romans	7	7	Busa unsa may atong isulti? Nga ang Balaod sala? Dili gayod! Gani, kon wala pa ang Balaod, dili unta ako makaila sa sala. Dili unta ako makaila unsay pangibog kon ang Balaod wala pa mag-ingon, “Dili ka mangibog.”
Romans	7	8	Apan ang sala, sa dihang nakakita ug higayon diha sa kasugoan, naghimo sa tanang matang sa pangibog dinhi sa sulod nako. Kay ang sala patay kon wala ang Balaod.
Romans	7	9	Buhi ako kaniadto nga wala pay Balaod, apan sa pag-abot sa kasugoan, ang sala nabuhi ug ako namatay.
Romans	7	10	Ang maong kasugoan nga nagsaad ug kinabuhi namatud-an nga kamatayon alang kanako.
Romans	7	11	Kay ang sala, sa dihang nakakita ug higayon diha sa kasugoan, milimbong kanako ug pinaagi niini mipatay kanako.
Romans	7	12	Busa ang Balaod balaan, ug ang kasugoan balaan, matarong, ug maayo.
Romans	7	13	Busa nahimo ba diay nga kamatayon kadtong maayo? Dili unta kana mahitabo! Ang sala mao ang naghimo ug kamatayon dinhi sa sulod nako pinaagi sa maayo, aron ang sala ikapadayag ingon nga sala. Ug pinaagi sa kasugoan kini mamatud-an nga hilabihan gayod kangil-ad.
Romans	7	14	Kay kita nahibalo nga ang Balaod espirituhanon apan ako unodnon, gibaligya ilalom sa sala.
Romans	7	15	Dili ako makasabot sa akong kaugalingong panglihok. Kay wala nako buhata ang buot unta nakong buhaton, mao hinuoy gibuhat nako ang butang nga akong gidumtan.
Romans	7	16	Apan kon ang dili nako buot buhaton maoy akong gibuhat, uyon ako nga ang Balaod maayo.
Romans	7	17	Sa ingon niana, dili na ako ang nagbuhat sa maong butang kondili ang sala nga nagpuyo sa sulod nako.
Romans	7	18	Kay nahibalo ako nga walay maayo nga nagpuyo sa sulod nako, nga sa ato pa, sulod sa akong unod. Ania kanako ang pagtinguha sa maayo, apan dili ako makabuhat niini.
Romans	7	19	Kay wala nako buhata ang maayo nga akong gitinguha, apan ang daotan nga wala nako tinguhaa maoy akong gibuhat.
Romans	7	20	Karon, kon maoy akong gibuhat ang butang nga wala nako tinguhaa, dili na ako mao ang nagbuhat niini kondili ang sala nga nagpuyo sa sulod nako.
Romans	7	21	Busa nasuta nako kini ingon nga usa ka balaod, nga sa dihang buot na nakong buhaton ang matarong, ang daotan magpaduol kanako.
Romans	7	22	Kay sa kinasuloran sa akong pagkatawo gikalipay nako ang balaod sa Dios,
Romans	7	23	apan dinhi sa mga bahin sa akong lawas nakita nako ang laing balaod nga nakig-away batok sa balaod sa akong salabotan ug naghimo kanako nga binihag ngadto sa balaod sa sala nga nagpuyo sulod sa mga bahin sa akong lawas.
Romans	7	24	Alaot ako nga tawo! Kinsay moluwas kanako gikan niining lawas nga iya sa kamatayon?
Romans	7	25	Salamat sa Dios pinaagi kang Jesu-Cristo nga atong Ginoo! Busa pinaagi sa akong salabotan ako gayod nag-alagad sa balaod sa Dios apan diha sa akong lawas ako nag-alagad sa balaod sa sala.
Romans	8	1	Busa sila nga anaa kang Cristo Jesus dili na karon mga hinukman.
Romans	8	2	Kay ang balaod sa Espiritu sa kinabuhi diha kang Cristo Jesus nagpalingkawas kanako gikan sa balaod sa sala ug sa kamatayon.
Romans	8	3	Kay ang wala mahimo sa Balaod nga nahuyang tungod sa unod gihimo sa Dios pinaagi sa pagpadala niya sa kaugalingon niyang Anak diha sa dagway sa makasasala nga tawo ug mahitungod sa sala, gisilotan niya ang sala diha sa unod,
Romans	8	4	aron nga ang matarong nga gimbut-an sa Balaod matuman diha kanato nga wala magkinabuhi sumala sa unod kondili sumala sa Espiritu.
Romans	8	5	Kay ang nagkinabuhi sumala sa unod naghunahuna kanunay sa mga butang sa unod, apan ang nagkinabuhi sumala sa Espiritu naghunahuna kanunay sa mga butang sa Espiritu.
Romans	8	6	Ang panghunahuna nga anaa sa unod mosangpot sa kamatayon apan ang panghunahuna nga anaa sa Espiritu mosangpot sa kinabuhi ug kalinaw.
Romans	8	7	Busa ang panghunahuna nga anaa sa unod batok sa Dios, kay sa balaod sa Dios wala kini mailalom, gani kini dili gayod mahimo,
Romans	8	8	kadtong anaa sa unod dili makapahimuot sa Dios.
Romans	8	9	Apan kamo wala na diha sa unod kondili anaa sa Espiritu, kon tinuod man nga ang Espiritu sa Dios nagpuyo diha kaninyo. Ang wala magbaton sa Espiritu ni Cristo dili iyaha.
Romans	8	10	Apan kon si Cristo anaa kaninyo, bisan ang lawas patay tungod sa sala, ang Espiritu kinabuhi tungod sa pagkamatarong.
Romans	8	11	Kon nagpuyo sa sulod ninyo ang Espiritu niya nga nagbanhaw kang Jesus gikan sa mga patay, siya nga nagbanhaw kang Cristo Jesus gikan sa mga patay maghatag usab ug kinabuhi sa inyong may kamatayong lawas pinaagi sa iyang Espiritu nga nagpuyo diha kaninyo.
Romans	8	12	Busa, mga igsoon, utangan kita, dili ngadto sa unod aron magkinabuhi kita sumala sa unod,
Romans	8	13	kay kon magkinabuhi kamo sumala sa unod mangamatay kamo, apan kon pinaagi sa Espiritu patyon ninyo ang mga binuhatan sa lawas, mangabuhi kamo.
Romans	8	14	Kay ang tanang gimandoan sa Espiritu sa Dios mga anak sa Dios.
Romans	8	15	Kay wala kamo makadawat sa espiritu sa pagkaulipon aron mahadlok na usab kamo, hinuon maoy nadawat ninyo ang espiritu sa pagkaanak. Ug pinaagi kaniya magtuaw kita, “Abba! Amahan!”
Romans	8	16	Ang Espiritu gayod, uban sa atong espiritu, nagpamatuod nga kita mga anak sa Dios.
Romans	8	17	Ug kon kita mga anak, mga manununod kita, mga manununod sa Dios ug isigkamanununod uban kang Cristo, kay kon mag-antos man kita uban kaniya, kini aron himayaon kita uban kaniya.
Romans	8	18	Giisip nako nga ang mga pag-antos niining panahona karon dili takos itandi sa himaya nga ipadayag ra unya kanato.
Romans	8	19	Kay ang tibuok kabuhatan nagpaabot nga mahinamon sa pagpadayag sa mga anak sa Dios,
Romans	8	20	kay ang kabuhatan nailalom sa kakawangan, dili tungod sa kaugalingong pagbuot niini, kondili tungod sa pagbuot niya nga mao ang nagpahimutang niini ilalom sa paglaom
Romans	8	21	aron nga ang kabuhatan gayod ipagawas unya gikan sa kaulipnan sa pagkadunot ngadto sa mahimayaong kagawasan sa mga anak sa Dios.
Romans	8	22	Nahibalo kita nga ang tibuok kabuhatan nagduyog sa pag-agulo ug sa pag-antos sa kasakit hangtod karon.
Romans	8	23	Ug dili lamang ang kabuhatan kondili kita usab gayod nga nakabaton sa unang mga bunga sa Espiritu, nag-agulo sa sulod nato samtang nagpaabot nga sagopon ingon nga mga anak, ang paglukat sa atong mga lawas.
Romans	8	24	Kay diha sa maong paglaom naluwas kita. Apan ang paglaom nga makita dili paglaom, kay kinsa bay naglaom alang sa butang nga iyang nakita?
Romans	8	25	Apan kon maglaom kita alang sa butang nga wala makita, magpaabot kita niini uban sa pagpailob.
Romans	8	26	Sa ingon usab nga paagi, ang Espiritu motabang kanato sa atong kaluyahon kay kita wala man mahibalo unsay angay nga iampo, apan ang Espiritu gayod mangamuyo alang kanato sa mga pag-agulo nga dili malitok sa mga pulong.
Romans	8	27	Ug siya nga nagsusi sa mga kasingkasing nasayod kon unsa ang hunahuna sa Espiritu, kay ang Espiritu mangamuyo man sumala sa kabubut-on sa Dios alang sa mga balaan.
Romans	8	28	Kita nasayod nga diha sa tanang butang ang Dios nagbuhat sa maayo ngadto kanila nga mga nahigugma kaniya ug mga tinawag sumala sa iyang katuyoan.
Romans	8	29	Kay sila nga mga nailhan niyang daan gitakda usab niyang daan nga mahisama sila sa dagway sa iyang Anak, aron siya mahimong panganay sa daghang mga magsoon.
Romans	8	30	Ug sila nga gitakda niyang daan iya usab nga gitawag, ug sila nga iyang gitawag iya usab nga gihimong matarong, ug sila nga iyang gihimong matarong iya usab nga gipasidunggan.
Romans	8	31	Busa unsa may atong isulti mahitungod niini? Kon ang Dios dapig kanato, kinsa man ang mobatok kanato?
Romans	8	32	Siya nga wala mohikaw sa iyang kaugalingong Anak kondili mitugyan hinuon kaniya alang kanatong tanan, dili ba ihatag usab niya kanato ang tanang mga butang uban kaniya?
Romans	8	33	Kinsa ba ang mopasaka ug sumbong batok sa mga pinili sa Dios? Ang Dios mao ang nagmatarong.
Romans	8	34	Kinsa man ang mopakanaog sa hukom? Si Cristo Jesus nga namatay apan nabanhaw gikan sa mga patay, nga anaa karon sa tuo sa Dios, nga nangamuyo gayod alang kanato.
Romans	8	35	Kinsa ba ang makapahimulag kanato gikan sa gugma ni Cristo? Ang pag-antos ba o ang kasakitan o ang paglutos o ang gutom o ang kahubo o ang katalagman o ang espada ba?
Romans	8	36	Ingon sa nasulat, “Tungod kanimo gipamatay kami sa tibuok nga adlaw; giisip kami nga daw mga karnero nga ihawonon.”
Romans	8	37	Dili! Hinuon diha niining tanang mga butang kita labaw pa sa mga mananaog pinaagi kaniya nga nahigugma kanato.
Romans	8	38	Kay misalig ako nga bisan kamatayon, o kinabuhi, o mga anghel o mga kadagkoan o mga butang karon o mga butang nga umaabot o mga gahom,
Romans	8	39	o kahabogon, o giladmon, o bisan unsa diha sa tibuok kabuhatan, dili makapahimulag kanato gikan sa gugma sa Dios, sa gugma nga anaa kang Cristo Jesus nga atong Ginoo.
Romans	9	1	Nagsulti ako sa tinuod diha kang Cristo, wala ako mamakak; ang akong tanlag nagsaksi niini kanako diha sa Espiritu Santo,
Romans	9	2	nga dako ang akong kaguol ug walay paghunong ang kasakit sa akong kasingkasing.
Romans	9	3	Kay palabihon nako nga mahimong tinunglo gikan kang Cristo tungod ug alang sa kaayohan sa akong mga igsoon, sa akong mga kaliwat sumala sa unod,
Romans	9	4	nga mao ang mga Israelinhon. Ila ang pagkaanak, ang kadungganan, ang mga kasabotan, ang paghatag sa Balaod, ang pagsimba ug ang mga saad;
Romans	9	5	ila ang mga patriarka ug gikan kanila ang Cristo sumala sa unod. Ang Dios nga labaw sa tanan dalaygon hangtod sa kahangtoran. Amen.
Romans	9	6	Apan dili ingon nga napakyas ang pulong sa Dios. Kay dili man ang tanan nga gikan kang Israel sakop sa Israel,
Romans	9	7	ug dili ang tanan nga mga anak ni Abraham tinuod niyang mga kaliwat, kon dili “Pinaagi kang Isaac nganlan ang imong mga kaliwat.”
Romans	9	8	Sa ato pa, ang mga anak sa Dios dili mao kadtong mga anak sa unod kondili ang isipon nga iyang mga kaliwat mao kadtong mga anak sumala sa saad.
Romans	9	9	Kay mao kini ang pulong sa saad, “Sa ingon niining panahona mobalik ako dinhi ug si Sara makabaton ug usa ka anak nga lalaki.”
Romans	9	10	Ug dili lamang kana ra, kondili si Rebeca usab nagsamkon ug mga anak gikan sa usa ka tawo, si Isaac nga atong amahan,
Romans	9	11	bisan sa wala pa mahimugso ang mga bata ug sa wala pa makahimo ug bisan unsa nga maayo o daotan, aron matuman gayod ang tuyo sa Dios sa pagpili dili pinaagi sa mga buhat kondili pinaagi sa iyang pagtawag.
Romans	9	12	Si Rebeca giingnan, “Ang magulang mag-alagad sa manghod.”
Romans	9	13	Sumala sa nasulat, “Si Jacob akong gihigugma, apan si Esau akong gikasilagan.”
Romans	9	14	Busa unsa may atong ikasulti? Nga ang Dios dili makiangayon? Dili gayod!
Romans	9	15	Kay siya nag-ingon kang Moises, “Kaluy-an nako kadtong aduna akoy kaluoy ug magmapuangoron ako niadtong aduna akoy puangod.”
Romans	9	16	Busa wala kini mag-agad sa kabubut-on sa tawo o sa iyang paningkamot, kondili sa kaluoy sa Dios.
Romans	9	17	Kay ang kasulatan nag-ingon sa Paraon, “Gituboy ko ikaw aron mapadayag ang akong gahom, aron ang akong ngalan masangyaw diha sa tibuok kalibotan.”
Romans	9	18	Busa ang Dios may kaluoy kang bisan kinsa nga buot niya, ug magpagahi sa kasingkasing ni bisan kinsa nga buot niya.
Romans	9	19	Busa moingon ikaw kanako, “Nganong mangita pa man siya ug sayop? Kay kinsa may makababag sa iyang pagbuot?”
Romans	9	20	Apan kinsa ka man, O tawo, nga motubag sa Dios? Ang gihulma moingon ba diay sa naghulma, “Nganong giingon man nimo ako pagbuhat niini?”
Romans	9	21	Wala ba diay katungod ang magkukulon sa paghimo ug usa ka sudlanan alang sa hamili nga kagamitan ug laing sudlanan alang sa yano nga kagamitan gikan sa mao rang usa ka inumol?
Romans	9	22	Unsa man kon ang Dios, sa tinguha sa pagpadayag sa iyang kapungot ug sa pagpaila sa iyang gahom, miantos diha a dakong pagpailob sa mga butang nga kapungtanan nga angay sa kalaglagan,
Romans	9	23	aron sa pagpaila sa kadagaya sa iyang himaya ngadto sa mga butang nga kaluy-anan nga iyang gitagana ngadto sa himaya,
Romans	9	24	bisan kanato nga iyang gitawag, dili lamang gikan sa mga Judio kondili gikan sa mga Gentil usab?
Romans	9	25	Ug mao gayod kini ang gisulti diha sa basahon ni Hosea, “Ang dili akong mga katawhan tawgon nako nga ‘akong katawhan,’ ug ang babaye nga wala higugmaa tawgon nako nga ‘akong hinigugma.’ ”
Romans	9	26	“Ug sa dapit diin giingnan sila, ‘Kamo dili akong katawhan,’ tawgon sila nga ‘mga anak sa Dios nga buhi.’ ”
Romans	9	27	Ug si Isaias mituaw mahitungod sa Israel, “Bisan pa kon ang gidaghanon sa mga anak ni Israel sama sa balas sa dagat, ang mahibilin lamang mao ang maluwas,
Romans	9	28	kay uban sa kahingpit ug kadali, tumanon sa Ginoo ang iyang hukom sa kalibotan.”
Romans	9	29	Ug sama sa gitagna ni Isaias: “Kon ang Ginoo sa mga panon wala pa magbilin kanato ug kaliwat, mahisama unta kita sa Sodoma ug mahimo unta kitang ingon sa Gomora.”
Romans	9	30	Busa unsa may atong isulti? Nga ang mga Gentil nga wala maningkamot pagsunod sa pagkamatarong, nakakab-ot hinuon sa pagkamatarong, ang pagkamatarong pinaagi sa pagtuo,
Romans	9	31	apan ang Israel nga naningkamot pagsunod sa balaod sa pagkamatarong wala makakab-ot sa pagtuman sa balaod.
Romans	9	32	Ngano man? Tungod kay wala man sila maningkamot pagsunod niini pinaagi sa pagtuo, kondili ingon nga daw pinasikad sa mga binuhatan. Napandol sila sa batong makapandol,
Romans	9	33	ingon sa nasulat, “Tan-awa, akong gibutang diha sa Zion ang bato nga makapapandol sa mga tawo, usa ka bato nga makapatumba kanila, apan ang mosalig kaniya dili gayod maulawan?”
Revelation	1	1	Ang gipadayag ni Jesu-Cristo nga gihatag kaniya sa Dios aron ipadayag ngadto sa iyang mga sulugoon ang mga butang nga kinahanglang mahitabo sa dili madugay. Ug kini gipaila ni Jesus pinaagi sa pagpadala sa iyang anghel ngadto sa iyang ulipon nga si Juan,
Revelation	1	2	nga nagsaksi sa pulong sa Dios ug sa pagpamatuod ni Jesu-Cristo sa tanan nga iyang nakita.
Revelation	1	3	Bulahan ang magbasa ug mamati sa mga pulong sa propesiya, ug magtuman sa nasulat niini kay ang panahon duol na.
Revelation	1	4	Si Juan nganha sa pito ka iglesia nga anaa sa Asia: Ang grasya maanaa kaninyo ug ang kalinaw gikan kaniya nga mao karon ug mao kaniadto ug mao ang umaabot, ug gikan sa pito ka espiritu nga anaa sa atubangan sa iyang trono
Revelation	1	5	ug gikan kang Jesu-Cristo, ang kasaligan nga saksi, ang panganay gikan sa mga nangamatay, ug ang pangulo sa mga hari sa yuta. Kaniya nga nahigugma kanato ug nagpahigawas kanato gikan sa atong mga sala pinaagi sa iyang dugo
Revelation	1	6	ug naghimo kanato nga usa ka gingharian, mga pari ngadto sa iyang Dios ug Amahan, iya ang himaya ug ang paggahom hangtod sa kahangtoran. Amen.
Revelation	1	7	Tan-awa, siya moabot uban sa mga panganod; ug makita siya sa tanang mata, sa tanang miduslak kaniya; ug ang tanang kabanayan sa yuta magminatay tungod kaniya. Oo. Amen.
Revelation	1	8	“Ako mao ang Alfa ug ang Omega,” nag-ingon ang Ginoong Dios nga mao karon ug mao kaniadto ug mao ang umaabot, ang Makagagahom sa Tanan.
Revelation	1	9	Ako, si Juan, ang inyong igsoon ug nakig-ambit uban kaninyo sa kasakit ug sa gingharian ug sa paglahutay diha kang Jesus. Ako didto sa pulo nga gitawag ug Patmos tungod sa pulong sa Dios ug sa pagpamatuod mahitungod kang Jesus.
Revelation	1	10	Sa adlaw sa Ginoo diha ako sa Espiritu, ug sa akong luyo nadungog nako ang usa ka kusog nga tingog nga daw trumpeta
Revelation	1	11	nga nag-ingon, “Isulat diha sa basahon ang imong makita ug ipadala kini ngadto sa pito ka iglesia, sa Efeso, sa Esmirna, sa Pergamo, sa Tiatira, sa Sardis, sa Filadelfia ug sa Laodicea.”
Revelation	1	12	Unya miliso ako aron sa pagtan-aw sa nakigsulti kanako, ug sa akong pagliso nakita nako ang pito ka lamparahan nga bulawan,
Revelation	1	13	ug sa taliwala sa mga lamparahan nakita nako ang daw anak sa tawo nga nagsul-ob ug taas nga bisti ug may bakos nga bulawan sa iyang dughan.
Revelation	1	14	Ang iyang ulo ug ang iyang buhok puti sama sa puting balhibo sa karnero, puti kaayo. Ang iyang mga mata sama sa kalayo nga nagdilaab,
Revelation	1	15	ang iyang mga tiil sama sa bronsi nga gipasinawan nga daw gilunsay diha sa hudno; ug ang iyang tingog sama sa dahunog sa daghang katubigan.
Revelation	1	16	Sa iyang tuo nga kamot dihay pito ka bituon, gikan sa iyang baba migula ang usa ka hait nga espada nga duhay sulab ug ang iyang nawong sama sa adlaw nga nagsidlak sa udtong tutok.
Revelation	1	17	Sa pagkakita nako kaniya, natumba ako nga daw patay diha sa iyang tiilan. Ug gitapion niya kanako ang iyang tuo nga kamot ug miingon siya kanako, “Ayaw kahadlok! Ako mao ang sinugdan ug ang kataposan
Revelation	1	18	ug ang buhi. Ako namatay, apan tan-awa, ako karon buhi hangtod sa kahangtoran, ug ania kanako ang mga yawi sa Kamatayon ug sa Hades.
Revelation	1	19	Ug karon isulat ang imong nakita, ang mga butang karon ug ang mga butang nga mahitabo unya.
Revelation	1	20	Ang misteryo sa pito ka bituon nga imong nakita diha sa akong tuong kamot ug sa pito ka lamparahan nga bulawan, ang pito ka bituon mao ang mga anghel sa pito ka iglesia ug ang pito ka lamparahan mao ang pito ka iglesia.
Revelation	10	1	Unya nakita nako ang laing gamhanang anghel nga nanaog gikan sa langit, sinul-oban ug panganod, ug dihay bangaw sa iyang ulo. Ang iyang nawong sama sa adlaw, ug ang iyang mga bitiis sama sa mga haligi nga kalayo.
Revelation	10	2	Sa iyang kamot dihay binukhad nga usa ka gamayng basahon nga linukot. Ug ang iyang tuo nga tiil diha sa dagat, ug ang iyang wala nga tiil diha niya itunob sa yuta,
Revelation	10	3	ug siya misinggit sa kusog nga tingog sama sa usa ka liyon nga nagngulob, ug sa pagsinggit niya, mitingog ang pito ka dalugdog.
Revelation	10	4	Ug sa nakatingog na ang pito ka dalugdog, isulat ko na unta kini, apan akong nadungog gikan sa langit ang usa ka tingog nga nag-ingon, “Timan-i ang gisulti sa pito ka dalugdog, ug ayaw kini isulat.”
Revelation	10	5	Ug ang anghel nga akong nakita nga nagtindog sa dagat ug sa yuta mibayaw sa iyang tuong kamot ngadto sa langit
Revelation	10	6	ug nanumpa pinaagi niadtong buhi hangtod sa kahangtoran, nga mao ang nagbuhat sa langit ug sa mga anaa niini, sa yuta ug sa mga anaa niini, ug sa dagat ug sa mga anaa niini, nga dili na gayod langanon pa,
Revelation	10	7	apan sa mga adlaw sa pagpatingog sa trumpeta sa ikapitong anghel, tumanon na gayod ang misteryo sa Dios, sumala sa iyang gipahibalo ngadto sa iyang mga sulugoon nga mao ang mga propeta.
Revelation	10	8	Unya ang tingog nga akong nadungog gikan sa langit misulti kanako pag-usab nga nag-ingon, “Lakaw, kuhaa ang basahong linukot nga gibukhad nga anaa sa kamot sa anghel nga nagtindog sa dagat ug sa yuta.”
Revelation	10	9	Busa miadto ako sa anghel ug giingnan nako siya nga ihatag niya kanako ang gamayng basahon nga linukot, ug siya miingon kanako, “Kuhaa kini ug kan-a. Pait kini sa imong tiyan apan sa imong baba tam-is kini sama sa dugos.”
Revelation	10	10	Ug gikuha nako ang gamayng basahon nga linukot gikan sa kamot sa anghel ug ako kining gikaon, ug sama sa dugos tam-is kini sa akong baba apan sa gitulon na nako kini ang akong tiyan mibati sa kapait.
Revelation	10	11	Ug sila misulti kanako, “Kinahanglang maghimo ikaw pag-usab ug propesiya mahitungod sa daghang mga tawo ug mga nasod ug mga pinulongan ug mga hari.”
Revelation	11	1	Unya gihatagan ako ug sukdanan nga daw sungkod, ug giingnan ako, “Tindog ug sukda ang Templo sa Dios ug ang halaran ug ang mga nagsimba sa sulod niini
Revelation	11	2	apan ayaw sukda ang hawanan sa gawas sa Templo. Pasagdi kana, kay gikatugyan na kana ngadto sa kanasoran, ug ang balaang siyudad ilang yatakyatakan sulod sa kap-atan ug duha ka bulan.
Revelation	11	3	Ug ang akong duha ka saksi nga nagsul-ob ug mga bisti nga sako, hatagan nako ug kagahom sa pagpropesiya sulod sa 1,260 ka adlaw.”
Revelation	11	4	Kini mao ang duha ka kahoyng olibo ug ang duha ka lamparahan nga nagbarog sa atubangan sa Ginoo sa kalibotan.
Revelation	11	5	Ug kon may buot modagmal kanila, adunay kalayo nga mogula sa ilang baba ug mohurot sa ilang mga kaaway. Kon may buot modagmal kanila, sa ingon niining paagiha siya patyon.
Revelation	11	6	Sila may kagahom sa pagtak-op sa langit aron walay ulan nga moabot sulod sa mga adlaw sa ilang pagpropesiya, ug sila may kagahom ibabaw sa katubigan aron sa paghimo niini nga dugo, ug sa paghampak sa yuta pinaagi sa tanang katalagman, bisan makapila sumala sa buot nila.
Revelation	11	7	Ug sa makatapos na sila sa ilang pagpamatuod, ang pintas nga mananap nga mogula gikan sa kahiladman makiggubat batok kanila ug buntogon niya sila ug pamatyon,
Revelation	11	8	ug ang ilang mga patayng lawas anha magbuy-od sa kadalanan sa dakong siyudad nga, sa tinago nga pagkasulti, ginganlan ug Sodoma ug Ehipto, diin didto ang ilang Ginoo gilansang sa krus.
Revelation	11	9	Sulod sa tulo ka adlaw ug tunga, ang mga tawo nga gikan sa katawhan ug sa kabanayan, ug sa mga pinulongan, ug sa kanasoran, magsud-ong sa ilang patayng lawas ug dili nila kini ipalubong.
Revelation	11	10	Ug sila nga nagpuyo sa yuta maglipay tungod kanila ug magsadya ug maghatagay ug mga gasa, tungod kay kining duha ka propeta nakahatag man ug kasakit ngadto sa mga nagpuyo sa kalibotan.
Revelation	11	11	Apan human sa maong tulo ka adlaw ug tunga, usa ka gininhawa sa kinabuhi gikan sa Dios misulod kanila, ug sila nanindog ug ang mga nakakita kanila giabot ug dakong kalisang.
Revelation	11	12	Unya nadungog nila gikan sa langit ang usa ka kusog nga tingog nga nag-ingon kanila, “Saka kamo ngari!” Ug misaka sila sa langit nga sinapwang sa panganod ug ang ilang mga kaaway nagtan-aw kanila.
Revelation	11	13	Ug niadtong tungora dihay usa ka dakong linog, ug ang ikanapulong bahin sa siyudad nagun-ob, pito ka libo ka tawo ang nangamatay sa linog, ug ang nahibilin nangalisang ug mihatag ug himaya ngadto sa Dios sa langit.
Revelation	11	14	Ang ikaduhang kaalaotan milabay na, tan-awa, ang ikatulong kaalaotan moabot na sa dili madugay.
Revelation	11	15	Unya ang ikapitong anghel mipatingog sa iyang trumpeta, ug sa langit dihay mga kusog nga tingog nga nag-ingon, “Ang gingharian sa kalibotan nahimong gingharian sa atong Ginoo ug sa iyang Cristo, ug siya maghari hangtod sa kahangtoran.”
Revelation	11	16	Ug ang 24 ka kadagkoan nga naglingkod sa ilang mga trono sa atubangan sa Dios nanghapa ug misimba sa Dios,
Revelation	11	17	ug sila nag-ingon, “Nagpasalamat kami kanimo, Ginoong Dios nga Makagagahom sa Tanan, nga mao karon ug kagahapon, tungod kay gihuptan nimo ang imong dakong gahom ug ikaw naghari.
Revelation	11	18	Ang kanasoran nangasuko, apan miabot ang imong kapungot ug ang panahon alang sa paghukom sa mga patay ug alang sa pagpanghatag ug ganti ngadto sa imong mga sulugoon, ang mga propeta ug mga balaan, ug ang mga nahadlok sa imong ngalan, mga gagmay ug mga dagko, ug alang sa paglaglag sa mga tiglaglag sa yuta.”
Revelation	11	19	Unya nabukas ang Templo sa Dios didto sa langit, ug sulod sa iyang Templo nakita ang sudlanan sa iyang kasabotan ug dihay pagpangilat, kusog nga mga kagahob, mga dalugdog, linog, ug kusog nga pag-ulan ug yelo.
Revelation	12	1	Ug sa kalangitan dihay nagpakita nga usa ka dakong tilimad-on, usa ka babaye nga nagsul-ob ug adlaw. Ang bulan diha ubos sa iyang mga tiil, ug sa iyang ulo dihay usa ka korona nga mga bituon nga napulo ug duha ka buok.
Revelation	12	2	Siya mabdos ug nagsiyagit tungod sa kasakit sa pagbati, tungod sa kasakit sa pagpanganak.
Revelation	12	3	Ug usa pa ka laing tilimad-on nga nagpakita sa kalangitan, dihay usa ka dakong dragon nga pula nga may pito ka buok ulo ug napulo ka buok sungay, ug pito ka buok korona diha sa iyang mga ulo.
Revelation	12	4	Ang iyang ikog mikahig sa ikatulo nga bahin sa mga bituon sa langit, ug sila gihulog niini ngadto sa kalibotan. Ug ang dragon mibarog sa atubangan sa babaye nga hapit na manganak, aron iyang tukbon ang bata inigkahimugso na niini.
Revelation	12	5	Siya nanganak ug batang lalaki nga mao ang maghari sa tanang kanasoran pinaagi sa bunal nga puthaw, apan ang iyang anak gisakgaw ngadto sa Dios ug ngadto sa iyang trono.
Revelation	12	6	Ug ang babaye mikagiw ngadto sa kamingawan, diin may dapit nga gitagana sa Dios alang kaniya, diin siya atimanon sulod sa 1,260 ka adlaw.
Revelation	12	7	Unya nahitabo ang gubat didto sa langit, si Miguel ug ang iyang mga anghel nakiggubat batok sa dragon. Ang dragon ug ang iyang mga anghel nakiggubat usab,
Revelation	12	8	apan nabuntog sila ug wala nay dapit alang kanila didto sa langit.
Revelation	12	9	Ug gitambog ang dakong dragon, ang bitin nga karaan, ang ginganlag Yawa ug Satanas, ang tiglimbong sa tibuok kalibotan—gitambog ngadto sa kalibotan, ug ang iyang mga anghel gitambog uban kaniya.
Revelation	12	10	Ug usa ka kusog nga tingog didto sa langit akong nadungog nga nag-ingon, “Karon miabot na ang kaluwasan ug ang gahom ug ang gingharian sa atong Dios ug ang kagahom sa iyang Cristo, kay gikatambog na ang tigsumbong batok sa atong kaigsoonan, siya nga sa adlaw ug sa gabii mao ang nagsumbong batok kanila sa atubangan sa atong Dios.
Revelation	12	11	Ug sila nagmadaogon batok kaniya pinaagi sa dugo sa Nating Karnero ug sa pulong sa ilang pagpamatuod, tungod kay wala man sila mahigugma sa ilang mga kinabuhi bisan ngadto sa kamatayon.
Revelation	12	12	Busa paglipay, O kalangitan ug kamo nga mga nagpuyo niini! Apan alaot kamo, O yuta ug dagat, kay diha kaninyo nanaog ang yawa nga puno sa dakong kapungot kay nasayod man siya nga mubo na lamang ang iyang panahon!”
Revelation	12	13	Ug sa pagtan-aw sa dragon nga diha siya itambog sa kalibotan, iyang gigukod ang babaye nga nanganak sa batang lalaki.
Revelation	12	14	Apan gihatag ngadto sa babaye ang duha ka mga pako sa dakong agila aron siya makalupad gikan sa bitin ngadto sa kamingawan, sa dapit diin siya atimanon sulod sa usa ka panahon, ug sa mga panahon, ug sa katunga sa usa ka panahon.
Revelation	12	15	Ug ang bitin mibugwak ug tubig nga daw suba gikan sa iyang baba nga iyang gipaagpas sa babaye aron maanod siya sa baha.
Revelation	12	16	Apan ang yuta mitabang sa babaye, ug ang yuta miabli sa iyang baba ug iyang gisuyop ang suba nga gibugwak sa dragon gikan sa iyang baba.
Revelation	12	17	Unya ang dragon nasuko batok sa babaye, ug miadto siya sa pagpakiggubat batok sa tanan nga uban pang mga kaliwat sa babaye, sa mga nagtuman sa kasugoan sa Dios ug nagdala ug pagpamatuod mahitungod kang Jesus.
Revelation	12	18	Ug ang dragon mibarog diha sa baybayon sa dagat.
Revelation	13	1	Unya nakita nako ang usa ka bangis nga mananap nga mitunga gikan sa dagat, nga may napulo ka buok sungay ug pito ka buok ulo, may napulo ka buok korona diha sa iyang mga sungay, ug may mapasipalahon nga ngalan diha sa iyang mga ulo.
Revelation	13	2	Ug ang bangis nga mananap nga akong nakita daw usa ka leopardo, ang iyang mga tiil daw mga tiil sa oso, ug ang iyang baba daw baba sa liyon. Ug kaniya gihatag sa dragon ang iyang gahom ug ang iyang trono ug ang dakong kagahom.
Revelation	13	3	Usa sa iyang mga ulo daw may samad nga ikamatay, apan naayo ang iyang samad nga ikamatay, ug ang mga tawo sa tibuok kalibotan sa kahibulong misunod sa mananap.
Revelation	13	4	Ang mga tawo misimba sa dragon tungod kay ang mananap iya mang gihatagan ug kagahom, ug ang bangis nga mananap ilang gisimba nga nag-ingon, “Kinsa bay sama sa bangis nga mananap? Ug kinsa bay makahimo sa pagpakiggubat kaniya?”
Revelation	13	5	Ug ang bangis nga mananap gihatagan ug baba nga naglitok sa mga pulong sa pagpangandak ug pagpasipala, ug siya gitugotan sa paggamit sa iyang kagahom sulod sa 42 ka bulan.
Revelation	13	6	Ug siya mibuka sa iyang baba aron sa paglitok ug mga pagpasipala batok sa Dios, sa pagpasipala batok sa iyang ngalan, ug batok sa iyang puluy-anan, kanila nga nagpuyo sa langit.
Revelation	13	7	Siya gitugotan usab sa pagpakiggubat batok sa mga balaan ug sa pagbuntog kanila. Ug kaniya gihatag ang kagahom ibabaw sa tanang kabanayan ug katawhan ug pinulongan ug kanasoran.
Revelation	13	8	Ug magsimba kaniya ang tanang nagpuyo sa kalibotan, silang tanan nga ang mga ngalan wala masulat sa basahon sa kinabuhi nga iya sa gipatay nga Nating Karnero, sa wala pa mahimo ang tanang butang.
Revelation	13	9	Ang adunay igdulungog kinahanglang magpatalinghog:
Revelation	13	10	Kon adunay bihagonon, sa pagkabihag mahiadto siya; kon adunay patyonon pinaagi sa espada, pinaagi sa espada patyon gayod siya. Mao kini ang paglahutay ug pagtuo sa mga balaan.
Revelation	13	11	Unya nakita nako ang laing bangis nga mananap nga mitunga gikan sa yuta. Kini may duha ka buok sungay sama sa nating karnero, ug siya misulti sama sa dragon.
Revelation	13	12	Ang tanang kagahom nga iya sa unang mananap gihimo usab niya diha sa atubangan niini ug gisugo niya ang yuta ug ang mga nagpuyo niini sa pagsimba sa unang bangis nga mananap nga ang samad nga ikamatay naayo.
Revelation	13	13	Siya naghimo ug dagkong mga milagro, hangtod gani sa pagpakanaog ug kalayo sa yuta gikan sa langit sa atubangan sa mga tawo.
Revelation	13	14	Ug pinaagi sa mga milagro nga gitugot kaniya sa paghimo diha sa atubangan sa bangis nga mananap, iyang gilimbongan ang mga nagpuyo sa yuta sa pag-agda kanila sa paghimo ug larawan alang sa bangis nga mananap nga nasamad sa espada apan nabuhi.
Revelation	13	15	Ug gitugot kaniya ang paghatag ug gininhawa ngadto sa larawan sa bangis nga mananap, ug tungod niini ang larawan sa bangis nga mananap makasulti ug makahimo pagpapatay niadtong mga dili mosimba sa larawan sa bangis nga mananap.
Revelation	13	16	Ug ang mga dili inila ug mga bantogan, mga dato ug mga kabos, mga ulipon ug mga tawong gawasnon, ang tanan iya usab nga gipatikan diha sa tuo nga kamot o sa agtang,
Revelation	13	17	ug tungod niini walay si bisan kinsa nga makapamalit o makapamaligya gawas niadtong adunay patik, nga mao ang ngalan sa bangis nga mananap o ang numero sa iyang ngalan.
Revelation	13	18	Mao kini ang kaalam: kaniya nga may salabotan, ipahubad ang numero sa bangis nga mananap, kay kini usa ka numero sa tawo. Ang iyang numero 666.
Revelation	14	1	Unya ako mitan-aw ug akong nakita nga diha sa Bukid sa Zion nagtindog ang Nating Karnero, ug uban kaniya ang 144,000 ka tawo nga nagbaton sa iyang ngalan ug sa ngalan sa iyang Amahan nga nasulat diha sa ilang mga agtang.
Revelation	14	2	Ug nadungog nako ang usa ka tingog gikan sa langit sama sa dahunog sa daghang mga tubig ug sama sa dahunog sa kusog nga dalugdog. Ang tingog nga akong nadungog sama sa tingog sa mga tig-alpa nga nagtugtog sa ilang mga alpa.
Revelation	14	3	Ug sila nag-awit sa usa ka bag-ong awit diha sa atubangan sa trono ug sa atubangan sa upat ka buhing binuhat ug sa atubangan sa mga kadagkoan. Walay laing nakakat-on sa maong awit gawas sa 144,000 nga gilukat gikan sa kalibotan.
Revelation	14	4	Mao kini sila ang wala mahugaw tungod sa mga babaye, kay putli man sila; mao kini sila ang mga nagsunod sa Nating Karnero bisan asa siya moadto. Kini sila gilukat gikan sa katawhan ingon nga unang mga bunga alang sa Dios ug alang sa Nating Karnero
Revelation	14	5	ug sa ilang mga baba walay nakaplagan nga bakak, kay sila wala may buling.
Revelation	14	6	Unya nakita nako ang laing anghel nga naglupad sa taliwala sa kalangitan, ug kini siya may gidala nga walay kataposang Maayong Balita aron isangyaw ngadto sa mga nagpuyo sa kalibotan, sa tanang kanasoran ug kabanayan ug pinulongan ug katawhan.
Revelation	14	7	Ug sa kusog nga tingog siya miingon, “Kahadloki ninyo ang Dios ug ihatag kaniya ang himaya, kay miabot na ang takna sa iyang paghukom. Ug simbaha ninyo siya nga maoy nagbuhat sa langit ug sa yuta, sa dagat ug sa mga tuboran sa tubig.”
Revelation	14	8	Ug misunod ang laing anghel, ang ikaduha, nga nag-ingon, “Nagun-ob, nagun-ob na ang bantogang Babilonia, ang babaye nga mao ang nagpainom sa tanang kanasoran sa bino sa kaulag sa iyang pagkamakihilawason.”
Revelation	14	9	Ug misunod ang laing anghel, ang ikatulo, nga nag-ingon sa kusog nga tingog, “Kon adunay mosimba sa bangis nga mananap ug sa iyang larawan, ug magpapatik sa iyang agtang o sa iyang kamot,
Revelation	14	10	siya usab makainom sa bino sa kapungot sa Dios nga tagayon nga walay sagol diha sa kupa sa iyang kasuko, ug siya sakiton pinaagi sa kalayo ug asupri diha sa atubangan sa mga balaang anghel ug sa atubangan sa Nating Karnero.
Revelation	14	11	Ug ang aso sa ilang kasakit mag-utbo hangtod sa kahangtoran ug sila dili makatagamtam sa pahulay, sa gabii ug sa adlaw, sila nga mosimba sa bangis nga mananap ug sa iyang larawan ug si bisan kinsa nga nakadawat sa patik sa ngalan niini.”
Revelation	14	12	Mao kini ang paglahutay sa mga balaan, sa mga nagtuman sa kasugoan sa Dios ug sa pagtuo kang Jesus.
Revelation	14	13	Ug nabati nako gikan sa langit ang usa ka tingog nga nag-ingon, “Isulat kini: Bulahan ang mga patay nga nangamatay diha sa Ginoo sukad karon.” “Bulahan gayod,” nag-ingon ang Espiritu, “aron makapahulay na sila gikan sa ilang mga paghago, kay ang ilang binuhatan mokuyog man kanila!”
Revelation	14	14	Unya nakita nako nga dihay usa ka puti nga panganod, ug sa ibabaw sa panganod dihay naglingkod nga daw anak sa tawo, nga may korona nga bulawan sa iyang ulo, ug usa ka hait nga galab diha sa iyang kamot.
Revelation	14	15	Ug ang laing anghel migula gikan sa templo, misinggit sa kusog nga tingog ngadto sa naglingkod sa ibabaw sa panganod, “Gamita ang imong galab, ug pangani na, kay ang takna sa ting-ani miabot na kay ang alanihon sa kalibotan hinog na kaayo.”
Revelation	14	16	Ug ang naglingkod sa ibabaw sa panganod migamit sa iyang galab sa ibabaw sa kalibotan, ug ang yuta gianihan.
Revelation	14	17	Ug ang lain pa nga anghel migula gikan sa templo didto sa langit, ug siya usab may hait nga galab.
Revelation	14	18	Unya ang lain pa gayod nga anghel migula gikan sa halaran, ang anghel nga may gahom sa pagbuot sa kalayo. Ug ang may hait nga galab iyang gisinggitan sa kusog nga tingog nga nag-ingon, “Gamita ang imong galab, ug pamutla ang mga pungpong sa paras sa kalibotan, kay ang mga ubas niini hinog na.”
Revelation	14	19	Busa ang anghel migamit sa iyang galab sa ibabaw sa yuta ug iyang gipamutol ang mga pungpong sa paras sa kalibotan, ug giitsa kini ngadto sa dakong pug-anan sa kapungot sa Dios.
Revelation	14	20	Ug didto sa gawas sa siyudad, ang pug-anan giyatakyatakan, ug gikan sa pug-anan mibaha ang dugo nga may kahabogon nga mosangko sa bokado sa kabayo, sa gilay-on nga 1,600 ka stadion.
Revelation	15	1	Ug nakita nako ang laing tilimad-on diha sa langit, dako ug kahibulongan, pito ka anghel nga nagdala sa pito ka katalagman, nga mao ang kataposan, kay pinaagi kanila matapos ang kapungot sa Dios.
Revelation	15	2	Ug nakita nako ang daw usa ka dagat nga bildo nga sagol kalayo, ug ang mga nagmadaogon batok sa bangis nga mananap ug sa iyang larawan ug sa numero sa iyang ngalan, nagtindog daplin sa dagat nga bildo, nagkupot ug mga alpa sa Dios.
Revelation	15	3	Ug sila nag-awit sa awit ni Moises nga sulugoon sa Dios ug sa awit sa Nating Karnero, nga nag-ingon, “Dako ug kahibulongan ang imong mga buhat, O Ginoong Dios nga Makagagahom sa Tanan! Matarong ug matuod ang imong mga pamaagi, O Hari sa kanasoran!
Revelation	15	4	Kinsa bay dili mahadlok ug dili maghimaya sa imong ngalan, O Ginoo? Kay ikaw lamang mao ang balaan. Ang tanang kanasoran manganha ug magsimba diha sa imong atubangan, kay ang imong mga hukom gikapadayag na man.”
Revelation	15	5	Human niini mitan-aw ako, ug didto sa langit nabukas ang templo sa tolda sa pagpamatuod,
Revelation	15	6	ug gikan sa templo nanggula ang pito ka anghel nga nagdala sa pito ka katalagman. Sila nagsul-ob ug hinlo ug silaw nga lino, ug ang ilang mga dughan binaksan ug mga bakos nga bulawan.
Revelation	15	7	Ug ngadto sa pito ka anghel gihatag sa usa sa upat ka buhing binuhat ang pito ka bulawang panaksan nga puno sa kapungot sa Dios nga buhi hangtod sa kahangtoran.
Revelation	15	8	Ug ang templo napuno sa aso gikan sa himaya sa Dios ug gikan sa iyang gahom, ug walay si bisan kinsa nga makahimo sa pagsulod sa templo hangtod matapos ang pito ka katalagman sa pito ka anghel.
Revelation	16	1	Unya nadungog nako ang usa ka kusog nga tingog gikan sa templo, nga nag-ingon sa pito ka anghel, “Pangadto na kamo ug iyabo ninyo sa kalibotan ang pito ka panaksan sa kapungot sa Dios.”
Revelation	16	2	Busa ang unang anghel milakaw ug giyabo niya ang iyang panaksan ngadto sa kalibotan, ug unya dihay ngil-ad ug makalilisang nga mga kabahong nga mitakboy sa mga tawong may patik sa bangis nga mananap ug nagsimba sa larawan niini.
Revelation	16	3	Ang ikaduhang anghel miyabo sa iyang panaksan ngadto sa dagat, ug ang dagat nahimong daw dugo sa minatay, ug nangamatay ang tanang buhing butang diha sa dagat.
Revelation	16	4	Ang ikatulong anghel miyabo sa iyang panaksan ngadto sa mga suba ug sa mga tuboran sa tubig, ug kini nangahimong dugo.
Revelation	16	5	Ug nadungog nako ang anghel sa katubigan nga nag-ingon, “Matarong ikaw niining imong mga paghukom, ikaw nga mao karon ug mao kaniadto, O Balaan.
Revelation	16	6	Kay giula sa mga tawo ang dugo sa mga balaan ug sa mga propeta, ug gihatag nimo kanila ang dugo aron ilang imnon. Mao kini ang angay kanila!”
Revelation	16	7	Ug nadungog nako ang halaran nga misinggit, “Oo, Ginoong Dios nga Makagagahom sa Tanan, matuod ug matarong ang imong mga hukom!”
Revelation	16	8	Ang ikaupat nga anghel miyabo sa iyang panaksan diha sa ibabaw sa adlaw, ug ang adlaw gihatagan ug gahom sa pagpaig sa katawhan pinaagi sa kalayo.
Revelation	16	9	Ug ang katawhan nangapaig sa hilabihang kainit, ug nagpasipala sila sa ngalan sa Dios nga may gahom sa ibabaw niining mga katalagman ug wala sila maghinulsol o maghatag kaniya ug himaya.
Revelation	16	10	Ang ikalimang anghel miyabo sa iyang panaksan ibabaw sa trono sa bangis nga mananap ug ang gingharian niini gitabonan sa kangitngit ug ang mga tawo nagpamaak sa ilang mga dila tungod sa kasakit
Revelation	16	11	ug ilang gipasipalahan ang Dios sa langit tungod sa ilang mga kasakit ug sa ilang mga kabahong ug wala nila hinulsoli ang ilang mga binuhatan.
Revelation	16	12	Ang ikaunom nga anghel miyabo sa iyang panaksan sa ibabaw sa dakong suba sa Eufrates, ug nahubsan kini sa tubig aron sa pagtagana ug agianan alang sa mga hari gikan sa silangan.
Revelation	16	13	Ug nakita nako nga diha sa baba sa dragon, ug sa baba sa bangis nga mananap, ug sa baba sa mini nga propeta, nanggula gikan niini ang tulo ka mga hugawng espiritu nga daw mga baki,
Revelation	16	14	kay sila ang mga espiritu sa mga demonyo nga maghimo ug mga milagro, nga mangadto sa mga hari sa tibuok kalibotan aron sa pagtigom kanila sa pag-asdang sa gubat sa dakong adlaw sa Dios nga Makagagahom sa Tanan.
Revelation	16	15	“Tan-awa, moanhi ako sama sa kawatan! Bulahan ang magtukaw nga mag-amping sa iyang mga bisti aron dili siya maglakaw nga hubo ug madayag ang iyang pagkamakauulaw!”
Revelation	16	16	Ug ilang gipangtigom sila sa dapit nga sa pinulongang Hebreo ginganlan ug Armagedon.
Revelation	16	17	Ang ikapitong anghel miyabo sa iyang panaksan ngadto sa kahanginan, ug gikan sa templo, gikan sa trono, dihay migula nga usa ka dakong tingog nga nag-ingon, “Natapos na ang tanan!”
Revelation	16	18	Ug dihay mga pagpangilat ug kusog nga mga kagahob ug mga pagdalugdog ug usa ka kusog nga linog nga wala pay sama sukad may tawo nga nagpuyo sa kalibotan, hilabihan gayod ka kusog ang maong linog.
Revelation	16	19	Unya ang bantogang siyudad nabahin sa tulo, ug ang mga siyudad sa kanasoran nangagun-ob. Ug unya ang Dios nahinumdom sa bantogang Babilonia, sa paghatag kaniya sa kupa sa bino sa kapintas sa iyang kapungot.
Revelation	16	20	Ug ang tanang pulo nangahanaw ug wala nay mga bukid nga makita.
Revelation	16	21	Ug dihay pag-ulan ug dagkong yelo nga tagsa ka talanton ang gibug-aton, nangatagak gikan sa langit ngadto sa mga tawo. Ug ang Dios gibalikas sa mga tawo tungod sa katalagman sa pag-ulan ug yelo. Hilabihan gayod ka makalilisang ang maong katalagman.
Revelation	17	1	Unya ang usa sa pito ka anghel nga may pito ka mga panaksan miabot ug miingon kanako, “Dali ngari, ipakita ko kanimo ang hukom batok sa bantogan nga daotang babaye nga naglingkod sa ibabaw sa daghang katubigan,
Revelation	17	2	kang kinsa nakighilawas ang mga hari sa yuta, ug uban sa iyang bino sa pagkamakihilawason nangahubog ang mga nagpuyo sa kalibotan.”
Revelation	17	3	Ug diha sa Espiritu gidala ako sa anghel ngadto sa usa ka kamingawan, ug didto nakita nako ang usa ka babaye nga naglingkod sa usa ka bangis nga mananap nga pula nga nalukop sa mga ngalan nga mapasipalahon ug kini may pito ka buok ulo ug napulo ka buok sungay.
Revelation	17	4	Ug ang babaye nagbisti ug mahalon nga panaptong tapol ug pula ug may mga dayandayan nga bulawan ug mga mahalong bato ug mga perlas, nagkupot ug usa ka kopa nga bulawan nga napuno sa kangil-aran ug kahugawan sa iyang pagkamakihilawason,
Revelation	17	5	ug diha sa iyang agtang nasulat ang ngalan nga usa ka misteryo: “Babilonia nga Bantugan, ang Inahan sa mga Daotang Babaye ug sa mga Kangil-aran sa Kalibotan.”
Revelation	17	6	Ug akong nakita ang babaye nga nahubog sa dugo sa mga balaan ug sa dugo sa mga gipamatay nga mga saksi ni Jesus. Sa akong pagkakita kaniya dako kaayo ang akong kahibulong.
Revelation	17	7	Apan ang anghel miingon kanako, “Nganong nahibulong ka man? Ako magsulti kanimo sa misteryo sa babaye ug sa nagkarga kaniya nga bangis nga mananap nga may pito ka ulo ug napulo ka sungay.
Revelation	17	8	Ang bangis nga mananap nga imong nakita mao kaniadto, ug dili mao karon, ug mao ang mogula gikan sa kahiladman ug mopadulong sa pagkalaglag. Ug ang mga nagpuyo sa kalibotan nga ang mga ngalan wala masulat sa basahon sa kinabuhi sukad sa pagkatukod sa kalibotan, sila mahibulong sa pagkakita sa bangis nga mananap tungod kay kini mao man kaniadto, dili mao karon ug mao ang umaabot.
Revelation	17	9	Kini mao ang salabotan nga may kaalam: ang pito ka ulo mao ang pito ka bungtod nga niini naglingkod ang babaye.
Revelation	17	10	Sila usab mao ang pito ka hari, nga ang lima kanila nangapukan na, ang usa mao siya karon, ug ang usa wala pa moabot, nga sa moabot na siya, magpabilin lamang ug makadiyot.
Revelation	17	11	Ug ang bangis nga mananap nga mao ang kaniadto ug dili karon, kini siya mao ang ikawalo apan uban siya sa pito, ug mopadulong siya ngadto sa pagkalaglag.
Revelation	17	12	Ug ang napulo ka sungay nga imong nakita mao ang napulo ka hari nga wala pa makadawat sa harianong gahom apan ilang dawaton ang kagahom ingon nga mga hari sulod sa usa ka takna uban sa bangis nga mananap.
Revelation	17	13	Kini sila usa lamang ang hunahuna, ug ngadto sa bangis nga mananap itugyan nila ang ilang gahom ug kagahom.
Revelation	17	14	Sila makiggubat batok sa Nating Karnero, apan ang Nating Karnero magbuntog kanila, kay siya mao man ang Ginoo sa mga ginoo ug Hari sa mga hari, ug sila nga uban kaniya mga tinawag ug mga pinili ug mga matinumanon.”
Revelation	17	15	Ug siya miingon kanako, “Ang katubigan nga imong nakita, diin naglingkod ang daotang babaye, mao mga tawo ug mga panon ug ang mga kanasoran ug mga pinulongan.
Revelation	17	16	Ug ang napulo ka sungay nga imong nakita, sila ug ang bangis nga mananap, magdumot sa daotang babaye, ug siya ilang laglagon ug huboan, ug ang iyang unod ilang kan-on ug siya ilang sunogon pinaagi sa kalayo,
Revelation	17	17	kay ang Dios nagbutang diha sa ilang mga kasingkasing sa pagtuman sa iyang kabubut-on pinaagi sa ilang pagbaton ug usa lamang ka hunahuna ug pagtugyan sa ilang harianong gahom ngadto sa bangis nga mananap, hangtod nga matuman ang mga pulong sa Dios.
Revelation	17	18	Ug ang babaye nga imong nakita mao ang bantogang siyudad nga naghari sa mga hari sa yuta.”
Revelation	18	1	Human niini, akong nakita nga nanaog gikan sa langit ang laing anghel nga may dakong kagahom ug ang kalibotan gidan-agan sa iyang himaya.
Revelation	18	2	Ug siya misinggit sa kusog nga tingog nga nag-ingon, “Nagun-ob na, nagun-ob na ang bantogang Babilonia! Ug nahimo na siyang puluy-anan sa mga demonyo, ug tagoanan sa tanang hugawng espiritu, ug tagoanan sa tanang langgam nga hugaw ug tagoanan sa tanang mananap nga hugaw ug dulumtanan
Revelation	18	3	kay ang tanang kanasoran nanginom sa bino sa iyang pagkamakihilawason, ug ang mga hari sa yuta nakapakighilawas kaniya, ug ang mga tigpatigayon sa yuta nangadato tungod sa kadato sa iyang pagkamapatuyangon.”
Revelation	18	4	Unya nadungog nako gikan sa langit ang laing tingog nga nag-ingon, “Gula kamo kaniya, akong katawhan aron dili kamo makaambit sa iyang kasal-anan, aron dili kamo mahiagom sa iyang mga katalagman;
Revelation	18	5	kay ang iyang kasal-anan nagtipun-og sangko sa langit, ug nahinumdoman sa Dios ang iyang mga daotang binuhatan;
Revelation	18	6	Pahamtangi ninyo siya sama sa iyang pagpahamtang ug balosi siya ug duha ka pilo sa iyang mga binuhatan: sa kupa nga iyang gisagolan, pagsagol kamo ug duha ka pilo alang kaniya.
Revelation	18	7	Sumala sa iyang pagpagarbo sa iyang kaugalingon ug sa iyang pagkamapatuyangon, hatagi siya ug samang sukod sa kasakit ug kasubo, kay sa iyang kasingkasing nag-ingon man siya, ‘Naglingkod ako nga rayna, dili ako biyuda, ug sa kasubo dili gayod ako makasinati,’
Revelation	18	8	busa sa usa lamang ka adlaw mangabot ang iyang mga katalagman, ang kamatay, kasubo ug gutom, ug siya sunogon pinaagi sa kalayo, kay gamhanan ang Ginoong Dios nga mao ang naghukom kaniya.”
Revelation	18	9	Ug ang mga hari sa kalibotan nga nakapakighilawas kaniya ug nakig-uban kaniya sa pagpatuyang manghilak ug magbakho tungod kaniya inigkakita nila sa aso sa iyang pagkasunog,
Revelation	18	10	ug sila magtindog nga magpaantaw tungod sa kalisang nila sa iyang pag-antos, ug mag-ingon, “Alaot! Alaot! ikaw nga bantogang siyudad, ikaw nga gamhanang siyudad, O Babilonia! Sulod sa usa lamang ka takna miabot ang hukom batok kanimo.”
Revelation	18	11	Ug ang mga tigpatigayon sa kalibotan nanghilak ug nagminatay alang kaniya, kay wala nay mopalit sa ilang mga baligya,
Revelation	18	12	mga baligya nga bulawan, plata, mga mahalong bato ug mga perlas, mga pino nga lino, mga mahalong panapton nga tapol, sida, ug pula, tanang matang sa humot nga kahoy, tanang galamiton nga hinimo gikan sa tango sa elepante, tanang galamiton nga hinimo ug mahalong kahoy, ug bronsi, ug puthaw ug marmol,
Revelation	18	13	kaningag, mga lamas, insenso, mga pahumot, bino, lana sa olibo, pino nga harina ug trigo, mga baka ug mga karnero, mga kabayo ug mga karwahi, ug mga ulipon, nga sa ato pa, mga tawo.
Revelation	18	14	“Ang mga bunga nga gipangandoy sa imong kalag namiya kanimo, ug ang tanan nimong lamian nga pagkaon ug ang imong kasanag nawala na kanimo, ug dili na gayod makaplagan pa!”
Revelation	18	15	Ang mga tigpatigayon niining maong mga butang, nga nangadato tungod kaniya, magtindog nga magpaantaw, tungod sa kalisang nila sa iyang pag-antos, manghilak ug magminatay,
Revelation	18	16	“Alaot, alaot, ang bantogang siyudad nga binistihan ug pino nga lino, ug sa mahalong panapton nga tapol ug pula, dinayandayanan ug bulawan, mga batong mahalon ug mga perlas!
Revelation	18	17	Kay sulod sa usa lamang ka takna nalaglag kining tanang mga bahandi!” Ug ang tanang mga kapitan sa barko ug mga magpapanaw sa kadagatan, mga sakayanon ug ang tanan nga ang patigayon anaa sa kadagatan, nagtindog nga nagpaantaw,
Revelation	18	18	ug sa pagkakita nila sa aso sa iyang pagkasunog, sila misinggit, “Unsa bang siyudara ang sama sa bantogang siyudad?”
Revelation	18	19	Ug ilang gibutangan ug mga abog ang ilang mga ulo samtang nanghilak ug nagminatay sila, nga nagsinggit, “Alaot, alaot, ang bantogang siyudad diin ang tanan nga may mga sakayan sa kadagatan nangadato tungod sa iyang bahandi! Sulod sa usa lamang ka takna nalaglag siya.
Revelation	18	20	Paglipay kamo tungod kaniya, O kalangitan, O mga balaan ug mga apostoles ug mga propeta, kay alang kaninyo gipakanaog na sa Dios ang hukom batok kaniya!”
Revelation	18	21	Unya dihay usa ka gamhanang anghel nga mipunit ug bato nga sama sa usa ka dakong galingan, ug ngadto sa dagat kini gitambog niya nga nag-ingon, “Sa ingon niini kakusog ang bantogang siyudad sa Babilonia itambog, ug dili na gayod siya makita pa,
Revelation	18	22	ug diha kanimo wala na gayoy mabati pa nga tingog sa mga tig-alpa ug sa mga mag-aawit, sa mga tigplawta ug sa mga tigtrumpeta ug diha kanimo wala na gayoy makita pa nga batid sa bisan unsang pagpamuhat, ug diha kanimo wala na gayoy mabati pa nga dahunog sa galingan,
Revelation	18	23	ug ang kahayag sa lampara dili na gayod mosiga diha kanimo, ug diha kanimo wala na gayoy mabati pa nga tingog sa pamanhonon ug sa pangasaw-onon, kay ang imong mga tigpatigayon mao ang mga dagkong tawo sa kalibotan, ug ang tanang kanasoran nalingla tungod sa imong salamangka.
Revelation	18	24	Ug diha kaniya nakaplagan ang dugo sa mga propeta ug mga balaan ug sa tanan nga gipamatay diha sa kalibotan.”
Revelation	19	1	Human niini nadungog nako ang daw kusog nga tingog sa usa ka dakong panon didto sa langit, nga nag-ingon, “Aleluya! Ang kaluwasan ug ang himaya ug ang gahom iya sa atong Dios;
Revelation	19	2	kay ang iyang mga hukom matuod ug matarong, iyang gihukman ang bantogang daotan nga babaye nga nakapahugaw sa kalibotan pinaagi sa iyang pagkamakihilawason, ug diha kaniya gipanimaslan sa Dios ang dugo sa iyang mga sulugoon.”
Revelation	19	3	Ug miusab sila sa pagsinggit nga nag-ingon, “Aleluya! Ang iyang aso mag-utbo hangtod sa kahangtoran.”
Revelation	19	4	Ug mihapa ang 24 ka kadagkoan ug ang upat ka buhing binuhat, ug ilang gisimba ang Dios nga naglingkod sa trono, nga nag-ingon, “Amen. Aleluya!”
Revelation	19	5	Ug gikan sa trono miabot ang usa ka tingog nga nagsinggit, “Dayega ninyo ang atong Dios, kamong tanan nga iyang mga ulipon, kamo nga may kahadlok kaniya, mga dili inila ug mga bantogan.”
Revelation	19	6	Unya nadungog nako ang daw tingog sa usa ka dakong panon, sama sa kagahob sa daghang mga tubig ug sama sa kagahob sa kusog nga mga pagdalugdog, nga nagsinggit, “Aleluya! Kay naghari ang Ginoo nga atong Dios nga Makagagahom sa Tanan.
Revelation	19	7	Maglipay ug magsadya kita ug ihatag nato kaniya ang himaya, kay ang kasal sa Nating Karnero miabot na, ug ang iyang Pangasaw-onon nakaandam na sa iyang kaugalingon,
Revelation	19	8	ug sa Pangasaw-onon gitugot ang pagbisti ug pino nga lino, sanag ug putli”, kay ang pino nga lino mao man ang mga matarong nga binuhatan sa mga balaan.
Revelation	19	9	Ug ang anghel miingon kanako, “Isulat kini: Bulahan ang mga gipangdapit ngadto sa kombira sa kasal sa Nating Karnero.” Ug siya miingon kanako, “Kini matuod nga mga pulong sa Dios.”
Revelation	19	10	Unya mihapa ako sa iyang tiilan aron unta sa pagsimba kaniya, apan siya miingon kanako, “Ayaw kana buhata! Ako usa lamang ka sulugoon nga kauban nimo ug sa imong kaigsoonan nga naghupot sa pagpamatuod mahitungod kang Jesus. Maoy simbaha ang Dios. Kay ang pagpamatuod mahitungod kang Jesus mao man ang espiritu sa propesiya.”
Revelation	19	11	Unya nakita nako nga nabukas ang langit, ug dihay usa ka puti nga kabayo! Ang nagkabayo niini ginganlan ug Kasaligan ug Matuod ug pinaagi sa pagkamatarong siya naghukom ug nakiggubat.
Revelation	19	12	Ang iyang mga mata daw kalayo nga nagdilaab, ug sa iyang ulo dihay daghang mga purongpurong, ug siya may sinulat nga ngalan nga walay bisan kinsa nga nasayod gawas sa iyang kaugalingon.
Revelation	19	13	Siya nagsul-ob ug bisti nga gituslob sa dugo, ug ang ngalan nga gitawag kaniya, Ang Pulong sa Dios.
Revelation	19	14	Ug ang mga panon sa kasundalohan sa langit nga nagbisti ug pino nga lino, puti nga pagkahinlo, nagsunod kaniya, nagsakay ug mga puting kabayo.
Revelation	19	15	Gikan sa iyang baba migula ang usa ka hait nga espada nga maoy iyang itigbas sa kanasoran, ug siya magmando kanila pinaagi sa bunal nga puthaw, magpigis siya sa pigsanan sa bangis nga kapungot sa Dios nga Makagagahom sa Tanan.
Revelation	19	16	Diha sa iyang bisti ug diha sa iyang paa siya may ngalan nga napatik: Hari sa mga hari ug Ginoo sa mga ginoo.
Revelation	19	17	Unya akong nakita ang usa ka anghel nga nagtindog diha sa adlaw, ug sa kusog nga tingog iyang gisinggitan ang tanang kalanggaman nga naglupad sa tungatunga sa kalangitan, nga nag-ingon kanila, “Dali kamo, tambong kamo sa dakong panihapon sa Dios,
Revelation	19	18	sa pagkaon sa unod sa mga hari, sa unod sa mga kapitan, sa unod sa mga tawong kusgan, sa unod sa mga kabayo ug sa mga nagkabayo niini, ug sa unod sa tanang tawo, sa mga gawasnon ug sa mga ulipon, sa mga dili inila ug sa mga bantogan.”
Revelation	19	19	Ug nakita nako ang bangis nga mananap ug ang mga hari sa kalibotan uban sa ilang mga kasundalohan nga nagtigom aron sa pagpakiggubat batok sa nagkabayo ug batok sa iyang panon sa kasundalohan.
Revelation	19	20	Ug nadakpan ang bangis nga mananap, ug uban kaniya nadakpan ang mini nga propeta nga mao ang naghimo sa mga milagro diha sa iyang atubangan, nga pinaagi niini gipahisalaag niya ang mga nakadawat sa patik sa mapintas nga mananap ug ang mga nagsimba sa iyang larawan. Kining duha gitambog nga buhi ngadto sa linaw nga kalayo nga nagdilaab sa asupri.
Revelation	19	21	Ug ang tanan nga nahibilin gipamatay sa nagkabayo pinaagi sa espada nga migula gikan sa iyang baba, ug ang tanang mga langgam nangabusog sa ilang unod.
Revelation	2	1	“Ngadto sa anghel sa iglesia sa Efeso, isulat kini: ‘Mao kini ang mga pulong sa nagkupot sa pito ka bituon diha sa iyang tuo nga kamot, ang naglakaw taliwala sa pito ka lamparahan nga bulawan.
Revelation	2	2	“ ‘Nasayod ako sa imong mga buhat, sa imong paghago ug sa imong paglahutay, ug nga ikaw dili makapailob sa daotan nga mga tawo ug giusisa nimo ang mga nag-ingon nga sila mga apostoles apan dili diay, ug nasuta nimo nga sila bakakon.
Revelation	2	3	Nasayod ako nga ikaw naglahutay ug nagpailob tungod sa akong ngalan, ug nga ikaw wala abota ug kapuol.
Revelation	2	4	Apan aduna akoy butang nga batok kanimo, nga imong gibiyaan ang paghigugma nga diha kanimo kaniadto.
Revelation	2	5	Busa hinumdomi diin ikaw gikan sa imong pagkahulog, ug paghinulsol ug buhata ang mga buhat nga imong gihimo kaniadto. Kay kon dili, anhaon ko ikaw ug kuhaon nako ang imong lamparahan gikan sa iyang dapit, gawas kon ikaw maghinulsol.
Revelation	2	6	Hinuon anaa kini kanimo, gidumtan nimo ang mga buhat sa mga Nicolaita, nga gidumtan usab nako.
Revelation	2	7	Ang adunay igdulungog kinahanglan nga magpatalinghog sa gisulti sa Espiritu ngadto sa mga iglesia. Siya nga magmadaogon hatagan nako ug pagtugot sa pagkaon gikan sa kahoy sa kinabuhi nga anaa sa paraiso sa Dios.’
Revelation	2	8	“Ug ngadto sa anghel sa iglesia sa Esmirna, isulat kini: ‘Mao kini ang mga pulong niya nga mao ang sinugdan ug ang kataposan, ang namatay ug ang nabuhi pag-usab.
Revelation	2	9	“ ‘Nasayod ako sa imong kasakit ug sa imong kakabos, apan dato ikaw, ug sa pagpasipala kanimo sa mga nag-ingon nga sila mga Judio apan dili diay, hinuon sinagoga sila ni Satanas.
Revelation	2	10	Ayaw kahadlok sa mga butang nga sa dili madugay imo nang antoson. Tan-awa, ang yawa hapit na magbanlod sa pipila kaninyo ngadto sa bilanggoan, aron masulayan kamo, ug sakiton kamo sulod sa napulo ka adlaw. Pagmatinumanon hangtod sa kamatayon, ug hatagan ko ikaw sa purongpurong nga kinabuhi.
Revelation	2	11	Ang adunay igdulungog kinahanglan nga magpatalinghog sa sulti sa Espiritu ngadto sa mga iglesia. Siya nga magmadaogon, dili maunsa sa ikaduhang kamatayon.’
Revelation	2	12	“Ug ngadto sa anghel sa iglesia sa Pergamo, isulat kini: ‘Mao kini ang mga pulong sa naghupot sa hait nga espada nga adunay sulab.
Revelation	2	13	“ ‘Nasayod ako sa dapit nga imong gipuy-an, diin anaa ang trono ni Satanas. Gihuptan nimo ang akong ngalan ug wala nimo ilimod ang imong pagtuo kanako bisan pa sa mga adlaw ni Antipas nga akong saksi, ang akong sinaligan nga gipatay diha kaninyo, diin nagpuyo si Satanas.
Revelation	2	14	Apan aduna akoy pipila ka butang batok kanimo: anaa diha kanimo ang pipila nga nagsunod sa gitudlo ni Balaam nga mao ang nagtudlo kang Balak sa pagbutang ug kapandolan sa atubangan sa mga anak ni Israel, pinaagi sa pagdani kanila sa pagkaon sa mga hinalad ngadto sa mga larawan ug sa paghimo ug salawayong pakighilawas.
Revelation	2	15	Adunay pipila usab nga nagsunod sa gitudlo sa mga Nicolaita.
Revelation	2	16	Busa paghinulsol, kay kon dili, moanha dayon ako kanimo ug gubaton nako sila pinaagi sa espada sa akong baba.
Revelation	2	17	Ang adunay igdulungog kinahanglang magpatalinghog sa gisulti sa Espiritu ngadto sa mga iglesia. Siya nga magmadaogon hatagan nako ug mana nga tinagoan, ug hatagan nako siya ug usa ka bato nga puti nga gisulatan ug usa ka bag-ong ngalan nga dili masabot ni bisan kinsa gawas niadtong nagdawat niini.’
Revelation	2	18	“Ug ngadto sa anghel sa iglesia sa Tiatira isulat kini: ‘Mao kini ang mga pulong sa Anak sa Dios nga ang mga mata sama sa nagdilaab nga kalayo, ug ang mga tiil sama sa bronsi nga gipasinawan.
Revelation	2	19	“ ‘Nasayod ako sa imong mga buhat, sa imong gugma ug pagtuo ug pag-alagad ug paglahutay, ug nga ang imong ulahing mga buhat milabaw pa sa una.
Revelation	2	20	Apan aduna akoy butang nga batok kanimo, imo lamang gipasagdan ang babaye nga si Jezebel nga nag-ingon nga siya propeta ug nga nagtudlo ug nagpahisalaag sa akong mga sulugoon sa paghimo ug salawayong pakighilawas ug sa pagkaon sa mga hinalad ngadto sa mga larawan.
Revelation	2	21	Gihatagan nako siya ug panahon sa paghinulsol, apan nagdumili siya sa paghinulsol sa iyang salawayong pagpakighilawas.
Revelation	2	22	Tan-awa, ibundak nako siya diha sa higdaanan, ug sila nga nanapaw uban kaniya ngadto sa dakong kasakitan, gawas kon sila maghinulsol sa iyang mga binuhatan,
Revelation	2	23	ug ang iyang mga anak akong laglagon pinaagi ug kamatay. Unya ang tanang mga iglesia makaila nga ako mao ang magsusi sa hunahuna ug kasingkasing ug ako magbalos sa matag usa kaninyo sumala sa inyong mga binuhatan.
Revelation	2	24	Apan nganha sa uban kaninyo diha sa Tiatira, sa tanan kaninyo nga wala magsunod sa maong pagtulun-an, ug wala makakat-on sa laglom nga mga butang ni Satanas, sumala sa ilang gingalan niini, kaninyo mag-ingon ako, nga wala akoy laing palas-anon nga ipapas-an kaninyo,
Revelation	2	25	kupti lamang ninyo pag-ayo ang anaa kaninyo, hangtod sa akong pag-anha.
Revelation	2	26	Kaniya nga magmadaogon ug magtuman sa akong mga buluhaton hangtod sa kataposan, Ako maghatag ug kagahom ibabaw sa kanasoran,
Revelation	2	27	ug mandoan niya sila pinaagi ug bunal nga puthaw nga magdugmok kanila sama sa mga kolon nga gidugmok,
Revelation	2	28	ingon nga kini akong nadawat gikan sa akong Amahan, ug ihatag nako kaniya ang bituon nga kabugason.
Revelation	2	29	Ang adunay igdulungog kinahanglang magpatalinghog sa gisulti sa Espiritu ngadto sa mga iglesia.’
Revelation	20	1	Unya akong nakita nga gikan sa langit nanaog ang usa ka anghel nga nagkupot sa yawi sa kahiladman ug sa usa ka dakong kadena.
Revelation	20	2	Ug iyang gidakop ang dragon, ang karaang bitin, nga mao ang Yawa ug si Satanas, ug gigapos sulod sa usa ka libo ka tuig,
Revelation	20	3	ug gitambog siya ngadto sa kahiladman, ug iyang gitakpan ug gisilyohan kini ibabaw kaniya, aron dili na siya makapahisalaag sa kanasoran, hangtod nga matapos ang usa ka libo ka tuig. Tapos niana kinahanglan siyang buhian sa makadiyot.
Revelation	20	4	Unya may nakita ako nga mga trono, ug niini naglingkod ang mga gitugyanan sa paghukom. Nakita usab nako ang mga kalag sa mga gipamunggotan sa ulo tungod sa ilang pagpamatuod mahitungod kang Jesus ug tungod sa pulong sa Dios, ug nga wala mosimba sa bangis nga mananap o sa iyang larawan, ug wala modawat sa iyang marka diha sa ilang mga agtang o sa ilang mga kamot. Sila nangabuhi pag-usab ug naghari uban kang Cristo sulod sa usa ka libo ka tuig.
Revelation	20	5	Ug ang uban nga nangamatay dili pa mabuhi pag-usab hangtod nga matapos una ang usa ka libo ka tuig. Kini mao ang unang pagpamanhaw.
Revelation	20	6	Bulahan ug balaan ang tawo nga makaambit sa unang pagpamanhaw! Sa mga tawong ingon niini walay gahom ang ikaduhang kamatayon ibabaw kanila, apan sila mahimong mga pari sa Dios ug ni Cristo, ug uban kaniya maghari sila sa usa ka libo ka tuig.
Revelation	20	7	Ug inigkatapos na sa usa ka libo ka tuig, si Satanas buhian gikan sa iyang bilanggoan,
Revelation	20	8	ug mogula siya aron sa pagpahisalaag sa mga nasod nga anaa sa upat ka suok sa kalibotan, sa Gog ug sa Magog, sa pagtigom kanila alang sa pagpakiggubat. Ang ilang gidaghanon sama sa balas sa dagat.
Revelation	20	9	Ug mitungas sila ngadto sa lapad nga yuta ug ilang gilibotan ang kampo sa mga balaan ug ang siyudad nga hinigugma. Apan dihay kalayo nga mikunsad gikan sa langit ug milamoy kanila.
Revelation	20	10	Ug ang yawa nga nagpahisalaag kanila gitambog ngadto sa linaw nga kalayo ug asupri diin atua ang bangis nga mananap ug ang mini nga propeta, ug didto sakiton sila adlaw ug gabii hangtod sa kahangtoran.
Revelation	20	11	Unya nakita nako ang usa ka dakong trono nga puti ug ang naglingkod niini, gikan sa iyang atubangan mipahawa ang yuta ug ang langit, ug walay dapit nga nakaplagan alang kanila.
Revelation	20	12	Ug nakita nako ang mga nangamatay, mga dagko ug mga gagmay, nga nagtindog sa atubangan sa trono, ug dihay mga basahon nga gibukhad. May laing basahon usab nga gibukhad nga mao ang basahon sa kinabuhi. Ug ang mga nangamatay gipanghukman pinasikad sa nasulat diha sa mga basahon, sumala sa ilang mga binuhatan.
Revelation	20	13	Ug ang dagat mitugyan sa mga nangamatay nga diha niini; ang Kamatayon ug ang Hades mitugyan sa mga nangamatay nga diha kanila, ug ang tanan gipanghukman sumala sa ilang binuhatan.
Revelation	20	14	Unya ang Kamatayon ug ang Hades gitambog ngadto sa linaw nga kalayo. Mao kini ang ikaduhang kamatayon, ang linaw nga kalayo.
Revelation	20	15	Ug si bisan kinsa nga wala makaplagi nga nasulat diha sa basahon sa kinabuhi, siya itambog ngadto sa linaw nga kalayo.
Revelation	21	1	Unya akong nakita ang usa ka bag-ong langit ug ang usa ka bag-ong yuta, kay ang unang langit ug ang unang yuta nangahanaw na man, ug ang dagat wala na.
Revelation	21	2	Ug nakita nako ang balaang siyudad, ang bag-ong Jerusalem, nga nanaog gikan sa langit gikan sa Dios, inandam sama sa usa ka pangasaw-onon nga gidayandayanan alang sa iyang pamanhonon.
Revelation	21	3	Ug nadungog nako gikan sa trono ang usa ka dakong tingog nga nag-ingon, “Tan-awa, ang puluy-anan sa Dios anaa uban sa mga tawo. Siya magpuyo uban kanila ug sila mahimo nga iyang mga katawhan, ug ang Dios gayod mao ang magkig-uban kanila ug mahimo nga ilang Dios.
Revelation	21	4	Iyang pahiran ang tanang luha gikan sa ilang mga mata, ug ang kamatayon wala na, ug wala na usab unyay pagminatay o paghilak o kasakit kay ang unang mga butang nangagi na.”
Revelation	21	5	Ug ang naglingkod sa trono miingon, “Tan-awa, akong gibag-o ang tanang mga butang.” Siya miingon, “Isulat kini, kay kining mga pulonga kasaligan ug matuod.”
Revelation	21	6	Ug siya miingon kanako, “Natapos na! Ako mao ang Alfa ug ang Omega, ang sinugdan ug ang kataposan. Kaniya nga giuhaw ihatag nako nga walay bayad ang tubig gikan sa tuboran sa tubig sa kinabuhi.
Revelation	21	7	Ang magmadaogon makapanunod niini ug ako mahimo nga iyang Dios ug siya mahimo nga akong anak.
Revelation	21	8	Apan alang sa mga talawan, sa mga walay pagtuo, sa mga dulumtanan, sa mga mamumuno, ug sa mga makihilawason, sa mga salamangkiro ug sa mga nagsimba ug mga diosdios, ug sa tanang mga bakakon, ang ilang bahin anaa sa linaw nga nagdilaab sa kalayo ug asupri, nga mao ang ikaduhang kamatayon.”
Revelation	21	9	Unya mitungha ang usa sa pito ka anghel nga may pito ka panaksan nga napuno sa kataposang pito ka katalagman, ug kanako misulti siya nga nag-ingon, “Duol ngari, akong ipakita kanimo ang Pangasaw-onon, ang asawa sa Nating Karnero.”
Revelation	21	10	Ug diha sa Espiritu gidala niya ako ngadto sa usa ka dako ug taas nga bukid, ug iyang gipakita kanako ang balaang siyudad nga Jerusalem nga nanaog gikan sa langit gikan sa Dios,
Revelation	21	11	nga may himaya sa Dios, nga ang kasanag sama sa usa ka batong mahalon nga talagsaon kaayo, sama sa batong haspe, tin-aw daw kristal.
Revelation	21	12	Kini adunay dako ug habog nga paril nga may napulo ug duha ka ganghaan, ug sa mga ganghaan dihay napulo ug duha ka anghel, ug diha sa mga ganghaan nasulat ang mga ngalan sa napulog duha ka banay sa kaliwatan ni Israel.
Revelation	21	13	Diha sa silangan may tulo ka ganghaan, sa amihanan may tulo ka ganghaan, diha sa habagatan may tulo ka ganghaan, ug sa kasadpan may tulo ka ganghaan.
Revelation	21	14	Ug ang paril sa siyudad may napulo ug duha ka patukoranan, ug diha kanila ang mga ngalan sa napulo ug duha ka apostoles sa Nating Karnero.
Revelation	21	15	Ug ang nakigsulti kanako may sukdanan nga bulawan aron isukod sa siyudad ug sa mga ganghaan ug mga paril niini.
Revelation	21	16	Ang siyudad nahimutang nga kuwadrado, ang iyang gitas-on sama sa iyang gilapdon, ug pinaagi sa iyang sukdanan iyang gisukod ang siyudad ug kini napulo ug duha ka libo ka stadion. Managsama ang iyang gitas-on ug ang gilapdon ug ang kahabogon.
Revelation	21	17	Gisukod usab niya ang paril niini, kini usa ka gatos ug kap-atan ug upat ka maniko, sumala sa sinukdan sa tawo, ang gigamit sa anghel.
Revelation	21	18	Ang paril hinimo ug batong haspe, samtang ang siyudad lunsayng bulawan, tin-aw daw bildo.
Revelation	21	19	Ang mga patukoranan sa paril sa siyudad gidayandayanan sa tanang matang sa mga batong mahalon, ang una haspe, ang ikaduha sapiro, ang ikatulo kalsidonya, ang ikaupat esmiralda,
Revelation	21	20	ang ikalima sardonika, ang ikaunom kornalina, ang ikapito krisolito, ang ikawalo birilo, ang ikasiyam topasyo, ang ikanapulo krisopraso, ang ikanapulo ug usa hasinto, ang ikanapulo ug duha amatista.
Revelation	21	21	Ug ang napulo ug duha ka ganghaan hinimo gikan sa napulo ug duha ka perlas, ang matag ganghaan hinimo sa usa lamang ka buok perlas, ug ang kadalanan sa siyudad lunsayng bulawan, tin-aw daw bildo.
Revelation	21	22	Ug wala akoy nakitang templo sa siyudad, kay ang templo niini mao man ang Ginoong Dios nga Makagagahom sa Tanan ug ang Nating Karnero.
Revelation	21	23	Ug ang siyudad wala na magkinahanglan ug adlaw o bulan sa pagdan-ag niini, kay ang himaya sa Dios mao man ang kahayag niini, ug ang suga niini mao man ang Nating Karnero.
Revelation	21	24	Pinaagi sa kahayag sa siyudad manglakaw ang mga nasod, ug ang mga hari sa kalibotan magdala sa ilang himaya ngadto niini,
Revelation	21	25	ug ang iyang mga ganghaan dili gayod tak-opan panahon sa adlaw kay wala may gabii didto,
Revelation	21	26	Ilang dad-on ngadto niini ang himaya ug kadungganan sa kanasoran.
Revelation	21	27	Apan dinhi niini walay bisan unsa nga hugaw nga pasudlon, ang naghimo ug mga dulumtanan o bakak, kondili sila lamang nga nasulat diha sa basahon sa kinabuhi nga iya sa Nating Karnero.
Revelation	22	1	Unya iyang gipakita kanako ang suba sa tubig sa kinabuhi nga tin-aw daw kristal, nagbuswak gikan sa Dios ug sa trono sa Nating Karnero,
Revelation	22	2	latas sa taliwala sa kadalanan sa siyudad. Sa matag daplin usab sa suba, diha ang kahoy sa kinabuhi nga may napulo ug duha ka matang sa mga bunga, namunga kini matag bulan, ug ang mga dahon sa kahoy tambal alang sa kanasoran.
Revelation	22	3	Ug didto wala nay bisan unsang tinunglo apan atua didto ang trono sa Dios ug sa Nating Karnero, ug ang iyang mga ulipon magsimba kaniya.
Revelation	22	4	Sila magsud-ong sa iyang nawong, ug ang iyang ngalan anha sa ilang mga agtang.
Revelation	22	5	Ug didto wala nay gabii, ug sila dili na magkinahanglan ug kahayag sa suga o sa adlaw, kay ang Ginoong Dios man ang ilang kahayag, ug sila maghari hangtod sa kahangtoran.
Revelation	22	6	Ug siya miingon kanako, “Kining mga pulonga kasaligan ug matuod. Ug ang Ginoo, ang Dios sa mga espiritu sa mga propeta, mipadala sa iyang anghel aron ipakita ngadto sa iyang mga sulugoon ang mga butang nga mahitabo sa dili madugay.
Revelation	22	7	Ug tan-awa, moabot ako sa dili madugay.” Bulahan ang magbantay sa mga pulong sa propesiya niining basahona.
Revelation	22	8	Ako, si Juan, ang nakadungog ug nakakita niining mga butanga. Sa diha nga ako nakadungog ug nakakita niini, mihapa ako sa pagsimba diha sa tiilan sa anghel nga mao ang nagpakita kanako niini.
Revelation	22	9	Apan siya miingon kanako, “Ayaw kana buhata! Ako usa lamang ka kauban nimo nga sulugoon ug sa imong kaigsoonan nga mga propeta, ug sa mga nagbantay sa mga pulong niining basahona. Maoy simbaha ang Dios.”
Revelation	22	10	Ug siya miingon kanako, “Ayaw ug silyohi ang mga pulong sa propesiya niining basahona, kay ang panahon duol na.
Revelation	22	11	Ang nagbuhat ug daotan pabuhata gihapon siya ug daotan ug ang hugaw papadayona gihapon sa pagkahugaw, ug ang matarong pabuhata gihapon ug matarong, ug ang balaan papadayona gihapon sa pagkabalaan.”
Revelation	22	12	“Tan-awa, moabot ako sa dili madugay, magdala sa akong igbabalos, sa pagbayad ngadto sa matag usa sumala sa iyang binuhatan.
Revelation	22	13	Ako mao ang Alfa ug ang Omega, ang una ug ang ulahi, ang sinugdan ug ang kataposan.”
Revelation	22	14	Bulahan sila nga maglaba sa ilang mga bisti aron makabaton sila sa katungod sa pagpahimulos sa kahoy sa kinabuhi, ug sa pagsulod sa siyudad agi sa mga ganghaan.
Revelation	22	15	Sa gawas anaa ang mga iro, ang mga salamangkiro, ang mga makihilawason, ang mga mamumuno, ang mga nagsimba ug mga diosdios, ug ang tanang nahigugma ug naghimo sa bakak.
Revelation	22	16	“Ako, si Jesus, ang nagpadala kaninyo sa akong anghel uban niining pagpamatuod alang sa mga iglesia. Ako mao ang gamot ug ang kaliwat ni David, ang hayag nga bituon sa kabuntagon.”
Revelation	22	17	Ang Espiritu ug ang Pangasaw-onon nag-ingon, “Dali ngari.” Ug siya nga namati paingna, “Dali ngari.” Ug ang giuhaw paaria, ang may tinguha paimna nga walay bayad sa tubig sa kinabuhi.
Revelation	22	18	Akong pasidan-an ang tanang mamati sa mga pulong sa propesiya niining basahona: kon adunay magdugang niini ug bisan unsa, kaniya idugang sa Dios ang mga katalagman nga gihisgotan niining basahona.
Revelation	22	19	Ug kon adunay magkuha ug mga pulong gikan sa mga pulong sa basahon niining propesiya, kuhaon sa Dios ang iyang bahin diha sa kahoy sa kinabuhi ug diha sa balaang siyudad nga gihisgotan niining basahona.
Revelation	22	20	Ang nagpamatuod mahitungod niining mga butanga nag-ingon, “Sa pagkatinuod, ako moabot gayod sa dili madugay.” Amen. Dali na, Ginoong Jesus!
Revelation	22	21	Ang grasya sa Ginoong Jesus mag-uban sa tanan. Amen.
Revelation	3	1	“Ug ngadto sa anghel sa iglesia sa Sardis, isulat kini: ‘Mao kini ang mga pulong sa naghupot sa pito ka espiritu sa Dios ug sa pito ka mga bituon. “ ‘Nasayod ako sa imong mga buhat, nailhan ikaw nga buhi, apan ikaw patay.
Revelation	3	2	Pagmata, ug lig-ona ang nahibilin nga hapit na mamatay, kay wala akoy nakita nga hingpit na sa imong mga buhat atubangan sa akong Dios.
Revelation	3	3	Busa hinumdomi ang imong nadawat ug nadungog; tumana kini ug paghinulsol. Kay kon dili ka man magmata, moanha ako sama sa kawatan, ug dili nimo mahibaloan ang takna sa akong pag-anha kanimo.
Revelation	3	4	Apan ikaw aduna pay pipila ka ngalan diha sa Sardis, nga wala maghugawhugaw sa ilang mga bisti, ug uban kanako maglakaw sila nga magsul-ob ug puti kay takos man sila niini.
Revelation	3	5	Ang magmadaogon sul-oban ug mga bisti nga puti, ug ang iyang ngalan dili nako papason gikan sa basahon sa kinabuhi, hinuon akong ipahayag ang iyang ngalan sa atubangan sa akong Amahan ug sa atubangan sa iyang mga anghel.
Revelation	3	6	Ang adunay igdulungog kinahanglang magpatalinghog sa gisulti sa Espiritu ngadto sa mga iglesia.’
Revelation	3	7	“Ug ngadto sa anghel sa iglesia sa Filadelfia, isulat kini: ‘Mao kini ang mga pulong niadtong Balaan ug Matuod nga mao ang nagkupot sa yawi ni David, ang magbukas nga walay makatak-op, ang magtak-op nga walay makabukas.
Revelation	3	8	“ ‘Nasayod ako sa imong mga buhat. Tan-awa, gibutang nako sa imong atubangan ang usa ka pultahan nga binuksan nga walay bisan kinsa nga makatak-op niini tungod kay gamay lamang ang imong gahom apan gituman nimo ang akong pulong ug wala nimo ilimod ang akong ngalan.
Revelation	3	9	Tan-awa, sila nga mga iya sa sinagoga ni Satanas, nga nag-ingon nga sila mga Judio apan dili diay, hinuon namakak, tan-awa, kini sila paanhaon nako ug pahapaon diha sa imong tiilan, ug pailhon nako sila nga ikaw akong gihigugma.
Revelation	3	10	Tungod kay gituman man nimo ang akong pulong sa pagkamalahutayon, bantayan ko ikaw nga malikay gikan sa takna sa pagsulay nga hapit na moabot sa tibuok kalibotan aron sa pagsulay sa mga nagpuyo sa yuta.
Revelation	3	11	Moanha na ako sa dili madugay. Kupti pag-ayo ang anaa kanimo aron walay makailog sa imong purongpurong.
Revelation	3	12	Siya nga magmadaogon, akong himoon nga haligi diha sa Templo sa akong Dios, ug dili na siya mogula niini, ug isulat nako diha kaniya ang ngalan sa akong Dios, ug ang ngalan sa siyudad sa akong Dios, ang bag-ong Jerusalem nga manaog gikan sa langit gikan sa akong Dios, ug ang akong bag-o nga ngalan.
Revelation	3	13	Ang adunay igdulungog kinahanglang magpatalinghog sa gisulti sa Espiritu ngadto sa mga iglesia.’
Revelation	3	14	“Ug ngadto sa anghel sa iglesia sa Laodicea, isulat kini: ‘Mao kini ang mga pulong sa Amen, ang kasaligan ug tinuod nga saksi, ang sinugdanan sa mga binuhat sa Dios:
Revelation	3	15	“ ‘Nasayod ako sa imong mga buhat, nga ikaw dili bugnaw ug dili usab init. Maayo unta ug bugnaw ka pa o init!
Revelation	3	16	Ug kay ikaw dagaang man lamang, dili bugnaw ug dili usab init, iluwa ko ikaw gikan sa akong baba.
Revelation	3	17	Kay ikaw nag-ingon, “Ako dato, ako mauswagon ug walay nakulang kanako;” ug wala ka mahibalo nga ikaw alaot, makaluluoy, kabos, buta ug hubo.
Revelation	3	18	Busa tambagan ko ikaw nga gikan kanako magpalit ikaw ug bulawan nga gilunsay sa kalayo aron madato ikaw, ug mga puting bisti nga imong ikasul-ob aron dili madayag ang pagkamakauulaw sa imong pagkahubo, ug tambal nga idapat sa imong mga mata aron ikaw makakita.
Revelation	3	19	Sila nga akong gihigugma akong gibadlong ug gipanton, busa kinahanglang magmadasigon ikaw ug maghinulsol.
Revelation	3	20	Tan-awa, nagtindog ako sa pultahan ug nagtuktok, kon may magpatalinghog sa akong tingog ug moabli sa pultahan, kaniya mosulod ako ug makigsalo ako uban kaniya, ug siya uban kanako.
Revelation	3	21	Ang magmadaogon tugotan nako sa paglingkod sa akong trono uban kanako, ingon nga ako usab nagmadaogon ug milingkod uban sa akong Amahan diha sa iyang trono.
Revelation	3	22	Ang adunay igdulungog kinahanglang magpatalinghog sa gisulti sa Espiritu ngadto sa mga iglesia.’ ”
Revelation	4	1	Human niini, mitan-aw ako, ug tan-awa, diha sa langit ang usa ka pultahan nga binuksan! Ug kadtong unang tingog nga akong nadungog nga misulti kanako nga daw trumpeta miingon, “Saka ngari, ug ipakita nako kanimo ang kinahanglang mahitabo human niini.”
Revelation	4	2	Dihadiha gigamhan ako sa Espiritu, ug tan-awa, dihay usa ka trono sa langit, ug sa trono dihay naglingkod!
Revelation	4	3	Ug ang naglingkod niini may panagway nga daw mutya nga haspe ug cornalina, ug libot sa trono dihay bangaw nga daw esmeralda.
Revelation	4	4	Ug libot sa trono dihay ug kawhaan ug upat ka trono, ug diha sa mga trono naglingkod ang kawhaan ug upat ka kadagkoan nga sinul-oban ug puti nga mga bisti ug may mga purongpurong nga bulawan diha sa ilang mga ulo.
Revelation	4	5	Gikan sa trono dihay nanggula nga kilat ug mga tingog ug mga dalugdog, ug sa atubangan sa trono adunay nagsiga nga pito ka sulo nga nagdilaab, nga mao ang pito ka espiritu sa Dios,
Revelation	4	6	ug sa atubangan sa trono dihay daw dagat nga bildo, daw kristal. Ug libot sa trono, sa matag kilid niini, dihay nag-alirong nga upat ka buhing binuhat nga ang atubangan ug likod niini nalukop sa mga mata.
Revelation	4	7	Ang una nga buhing binuhat daw liyon, ang ikaduha nga buhing binuhat daw baka nga toro, ang ikatulo nga buhing binuhat may nawong sa tawo, ug ang ikaupat nga buhing binuhat daw agila nga naglupad.
Revelation	4	8	Ug ang upat ka buhing binuhat nga may unom ka pako ang matag usa, nalukop sa mga mata, libot ug sulod niini, ug sa adlaw ug sa gabii wala silay hunong sa pag-awit nga nag-ingon, “Balaan, balaan, balaan, ang Ginoong Dios nga Makagagahom sa Tanan nga mao kaniadto, mao karon ug mao ang umaabot!”
Revelation	4	9	Ug sa diha nga ang mga buhing binuhat maghatag ug himaya ug pasidungog ug pasalamat ngadto kaniya nga naglingkod sa trono, ang buhi hangtod sa kahangtoran,
Revelation	4	10	ang 24 ka kadagkoan mohapa sa atubangan niadtong naglingkod sa trono ug magsimba kaniya nga mao ang buhi hangtod sa kahangtoran, ug ang ilang mga purongpurong ipangitsa nila ngadto sa atubangan sa trono, dungan sa pag-awit nga mag-ingon,
Revelation	4	11	“Takos ikaw, O among Ginoo ug Dios, sa pagdawat sa himaya ug dungog ug gahom, kay ikaw mao man ang nagbuhat sa tanang butang, ug pinaagi sa imong kabubut-on mitungha ug nangahimo sila.”
Revelation	5	1	Ug nakita nako diha sa tuong kamot niadtong naglingkod sa trono ang usa ka basahong linukot nga may sinulat diha sa sulod ug sa likod niini, sinilyohan ug pito ka silyo.
Revelation	5	2	Ug nakita nako ang usa ka kusgan nga anghel nga nagpahibalo pinaagi sa kusog nga tingog, “Kinsa ba ang takos sa pagbukas sa basahong linukot ug sa pagtangtang sa mga silyo niini?”
Revelation	5	3	Ug walay usa sa langit o sa yuta o sa ilalom sa yuta nga makahimo pagbukas sa basahong linukot o sa pagtan-aw niini.
Revelation	5	4	Ug ako mihilak pag-ayo kay walay si bisan kinsa nga nakaplagan nga takos sa pagbukas sa basahong linukot o sa pagtan-aw niini.
Revelation	5	5	Unya usa sa mga kadagkoan miingon kanako, “Ayaw paghilak, tan-awa, nagmadaogon ang Liyon sa banay ni Juda, ang Gamot ni David, nga tungod niana makahimo siya sa pag-abli sa basahong linukot ug sa pito ka silyo niini.”
Revelation	5	6	Ug sa taliwala sa trono ug sa upat ka buhing binuhat ug taliwala sa mga kadagkoan nakita nako ang usa ka Nating Karnero nga nagtindog nga daw gipatay, may pito ka sungay ug pito ka mata nga mao ang pito ka espiritu sa Dios nga gipadala ngadto sa tibuok nga yuta.
Revelation	5	7	Ug siya miadto ug iyang gikuha ang basahong linukot gikan sa tuong kamot niadtong naglingkod sa trono.
Revelation	5	8	Ug sa nakuha na niya ang basahong linukot, ang upat ka buhing binuhat ug ang 24 ka kadagkoan mihapa sa atubangan sa Nating Karnero, ang matag usa nagkupot ug alpa ug mga bulawang panaksan nga puno sa insenso, nga mao ang mga pag-ampo sa mga balaan.
Revelation	5	9	Ug nag-awit sila sa usa ka bag-ong awit nga nag-ingon, “Takos ikaw sa pagkuha sa basahong linukot ug sa pagbukas sa mga silyo niini, kay ikaw mao man ang gipatay ug pinaagi sa imong dugo gilukat nimo ang mga tawo alang sa Dios, gikan sa tanang kabanayan ug pinulongan ug katawhan ug kanasoran,
Revelation	5	10	ug gihimo nimo sila nga usa ka gingharian ug mga pari ngadto sa atong Dios, ug sila maghari sa yuta.”
Revelation	5	11	Unya diha sa palibot sa trono ug sa mga buhing binuhat ug sa mga kadagkoan akong nakita ug akong nadungog ang tingog sa daghang mga anghel nga ang gidaghanon napulo ka libo ka tagnapulo ka libo ug liboan ka libo
Revelation	5	12	nga nag-ingon sa kusog nga tingog, “Ang Nating Karnero nga gipatay takos sa pagdawat ug gahom ug bahandi ug kaalam ug kusog ug kadungganan ug himaya ug pagdayeg!”
Revelation	5	13	Ug nadungog nako ang tanang binuhat nga anaa sa langit ug sa yuta ug sa ilalom sa yuta ug anaa sa dagat, ug ang tanan nga diha niini, nga nag-ingon, “Ngadto kaniya nga naglingkod sa trono ug ngadto sa Nating Karnero ang pagdayeg ug ang kadungganan ug ang himaya ug ang gahom hangtod sa kahangtoran!”
Revelation	5	14	Ug ang upat ka buhing binuhat miingon, “Amen!” ug ang mga kadagkoan mihapa ug misimba.
Revelation	6	1	Ug akong nakita sa diha nga ang Nating Karnero mibukas sa usa sa pito ka silyo, ug nadungog nako ang usa sa upat ka buhing binuhat nga nag-ingon sa tingog nga daw dalugdog, “Duol ngari!”
Revelation	6	2	Ug akong nakita ang usa ka puti nga kabayo ug ang nagkabayo niini may pana, ug kaniya gihatag ang usa ka purongpurong, ug siya milakaw nga nagmadaogon ug aron sa pagdaog.
Revelation	6	3	Ug sa pagbukas niya sa ikaduhang silyo, akong nadungog ang ikaduha nga buhing binuhat nga nag-ingon, “Duol ngari!”
Revelation	6	4	Ug migula ang lain na usab nga kabayo, pula, ug ang nagkabayo niini gitugotan sa pagkuha sa pakigdait gikan sa kalibotan aron ang mga tawo magpinatyanay, ug siya gihatagan ug usa ka dakong espada.
Revelation	6	5	Ug sa pagbukas niya sa ikatulong silyo, akong nadungog ang ikatulo nga buhing binuhat nga nag-ingon “Duol ngari!” Ug akong nakita ang usa ka itom nga kabayo, ug ang nagkabayo niini may timbangan diha sa iyang kamot.
Revelation	6	6	Ug nadungog nako ang daw usa ka tingog nga diha sa taliwala sa upat ka buhing binuhat nga nag-ingon, “Ang usa ka litro nga trigo usa ka denario ug ang tulo ka litro nga sebada usa ka denario, apan ayaw hilabti ang lana ug ang bino!”
Revelation	6	7	Ug sa pagbukas niya sa ikaupat nga silyo, akong nadungog ang tingog sa ikaupat nga buhing binuhat nga nag-ingon, “Duol ngari!”
Revelation	6	8	Ug akong nakita ang usa ka luspad nga kabayo, ug ang nagkabayo niini ginganlan ug Kamatayon, ug ang Hades nagsunod kaniya, ug kini sila gihatagan ug kagahom ibabaw sa ikaupat nga bahin sa yuta, sa pagpamatay pinaagi sa espada ug sa gutom ug sa kamatay ug pinaagi sa pintas nga mga mananap sa yuta.
Revelation	6	9	Ug sa pagbukas niya sa ikalimang silyo, akong nakita nga sa ilalom sa halaran diha ang mga kalag sa mga gipamatay tungod sa pulong sa Dios ug tungod sa pagpamatuod nga ilang gihimo.
Revelation	6	10	Ug sila nagsinggit sa kusog nga tingog nga nag-ingon, “O Ginoo, balaan ug matuod, hangtod kanus-a ba nga ikaw dili magsilot ug manimalos sa mga nagpuyo sa yuta tungod sa among dugo?”
Revelation	6	11	Unya ang matag usa kanila gihatagan ug puti ug tag-as nga bisti ug gisugo sa pagpahulay sa makadiyot, hangtod nga mahingpit ang gidaghanon sa ilang mga kaubang ulipon ug mga kaigsoonan nga patyon usab sama kanila.
Revelation	6	12	Ug sa pagbukas niya sa ikaunom nga silyo, akong nakita nga dihay usa ka kusog nga linog, ug ang adlaw miitom sama sa sako nga hinimo gikan sa balhibo, ang tibuok nga bulan nahimong daw dugo,
Revelation	6	13	ug ang mga bituon sa langit nangatagak sa yuta sama sa pagpangatagak sa mga hilaw nga bunga sa kahoyng igera sa diha nga kusokusohon na kini sa kusog nga hangin.
Revelation	6	14	Ang langit nahanaw sama sa usa ka basahon nga gilukot, ug ang tanang kabukiran ug kapuloan nangabalhin gikan sa ilang matag usa ka dapit.
Revelation	6	15	Unya ang mga hari sa yuta ug ang mga bantogang tawo ug ang mga heneral ug ang mga dato ug ang mga kusgan, ug ang matag usa, ulipon ug tawong gawasnon, nanago sa mga langob ug sa mga pangpang sa kabukiran,
Revelation	6	16	ug nag-ingon ngadto sa mga bukid ug mga pangpang, “Tumpagi ug taboni kami gikan sa nawong sa naglingkod sa trono, ug gikan sa kapungot sa Nating Karnero,
Revelation	6	17	kay miabot na ang dakong adlaw sa ilang kapungot, ug kinsa bay makasugakod niini?”
Revelation	7	1	Human niini akong nakita ang upat ka anghel nga nagtindog diha sa upat ka suok sa kalibotan, nagpugong sa upat ka hangin sa kalibotan, aron walay hangin nga mohuyop sa yuta o sa dagat o sa bisan unsa nga kahoy.
Revelation	7	2	Unya akong nakita ang laing anghel nga mikayab gikan sa silangan sa adlaw ug nagdala sa silyo sa buhi nga Dios. Ug sa kusog nga tingog iyang gisinggitan ang upat ka anghel nga gitugyanan sa paghimo ug kadaot sa yuta ug sa dagat,
Revelation	7	3	nga nag-ingon, “Ayaw ninyo pasipad-i ang yuta o dagat o ang kakahoyan, hangtod nga ang mga ulipon sa atong Dios mapatikan na namo diha sa ilang mga agtang.”
Revelation	7	4	Ug nadungog nako ang gidaghanon sa gipatikan, 144,000 ka pinatikan, gikan sa matag banay sa mga anak ni Israel:
Revelation	7	5	napulo ug duha ka libo ang gipatikan sa banay ni Juda, napulo ug duha ka libo sa banay ni Ruben, napulo ug duha ka libo sa banay ni Gad,
Revelation	7	6	napulo ug duha ka libo sa banay ni Aser, napulo ug duha ka libo sa banay ni Neftali, napulo ug duha ka libo sa banay ni Manases
Revelation	7	7	napulo ug duha ka libo sa banay ni Simeon, napulo ug duha ka libo sa banay ni Levi, napulo ug duha ka libo sa banay ni Isacar,
Revelation	7	8	napulo ug duha ka libo sa banay ni Zebulon, napulo ug duha ka libo sa banay ni Jose, napulo ug duha ka libo sa banay ni Benjamin ang gipatikan.
Revelation	7	9	Human niini akong nakita ang usa ka dakong panon sa katawhan nga walay bisan kinsa nga makaihap, gikan sa tanang kanasoran, gikan sa tanang kabanayan ug katawhan ug pinulongan, nagtindog sa atubangan sa trono ug sa atubangan sa Nating Karnero, nagsul-ob ug puti nga bisti nga tag-as ug nagkupot ug mga palwa sa palmera,
Revelation	7	10	ug naninggit sa kusog nga tingog nga nag-ingon, “Ang kaluwasan iya sa atong Dios nga naglingkod sa trono, ug iya sa Nating Karnero!”
Revelation	7	11	Ug ang tanang mga anghel nagtindog nga nag-alirong sa trono ug sa mga kadagkoan ug sa upat ka mga buhing binuhat, ug nanghapa sila sa atubangan sa trono ug misimba sa Dios
Revelation	7	12	ug nag-ingon, “Amen! Ang pagdayeg ug ang himaya ug ang kaalam ug ang pagpasalamat ug ang kadungganan ug ang gahom ug ang kusog ngadto sa among Dios hangtod sa kahangtoran! Amen.”
Revelation	7	13	Unya gisultihan ako sa usa sa mga kadagkoan nga nag-ingon, “Kinsa man kini sila nga nagsul-ob ug mga bisting puti nga tag-as ug diin man sila gikan?”
Revelation	7	14	Ako miingon kaniya, “Akong Ginoo, nasayod ikaw.” Ug siya miingon kanako, “Mao kini sila ang mga nakalabang sa dagkong kasakitan, ang ilang mga tag-as nga bisti gilabhan nila ug gipaputi diha sa dugo sa Nating Karnero.
Revelation	7	15	Tungod niini anaa sila sa atubangan sa trono sa Dios, ug nag-alagad kaniya sa adlaw ug sa gabii sulod sa iyang Templo, ug ang naglingkod sa trono magbuklad sa iyang tolda ibabaw kanila.
Revelation	7	16	Sila dili na gutomon ug dili na usab uhawon, dili na sila mainitan sa adlaw o sa bisan unsa nga kainit.
Revelation	7	17	Kay ang Nating Karnero nga anaa sa taliwala sa trono maoy magbantay kanila, ug magtultol kanila ngadto sa mga tuboran sa tubig sa kinabuhi, ug pahiran sa Dios ang tanang luha sa ilang mga mata.”
Revelation	8	1	Sa dihang giablihan sa Nating Karnero ang ikapitong silyo, dihay kahilom sa langit sulod sa mga tunga sa takna.
Revelation	8	2	Unya akong nakita ang pito ka anghel nga nagtindog sa atubangan sa Dios, ug sila gihatagan ug pito ka trumpeta.
Revelation	8	3	Ug usa pa ka laing anghel mitungha ug mitindog dapit sa halaran nga nagbitbit ug bulawan nga sudlanan ug insenso, ug gihatagan siya ug daghang insenso aron iuban sa mga pag-ampo sa mga balaan ibabaw sa bulawan nga halaran atubangan sa trono.
Revelation	8	4	Ug ang aso sa insenso misulbong uban sa mga pag-ampo sa mga balaan gikan sa kamot sa anghel nga diha sa atubangan sa Dios.
Revelation	8	5	Unya gikuha sa anghel ang sudlanag insenso ug gipuno niya ug kalayo gikan sa halaran, ug kini iyang gilabay ngadto sa kalibotan, ug dihay pagdalugdog, mga kusog nga dahunog, mga pagpangilat ug linog.
Revelation	8	6	Unya ang pito ka anghel nga may pito ka trumpeta nangandam sa pagpatingog niini.
Revelation	8	7	Ang unang anghel mipatingog sa iyang trumpeta, ug dihay ulan nga yelo ug kalayo, sinagolan ug dugo, nga nangahulog ngadto sa kalibotan, ug nasunog ang ikatulo nga bahin sa kalibotan, ug nasunog ang ikatulo nga bahin sa kakahoyan, ug nasunog ang tanang lunhaw nga sagbot.
Revelation	8	8	Ang ikaduhang anghel mipatingog sa iyang trumpeta, ug dihay gilabay ngadto sa dagat nga sama sa usa ka dakong bukid nga nagdilaab sa kalayo,
Revelation	8	9	ug nahimong dugo ang ikatulo nga bahin sa dagat, ug nangamatay ang ikatulo nga bahin sa mga buhing binuhat diha sa dagat, ug nangaguba ang ikatulo nga bahin sa mga barko.
Revelation	8	10	Ang ikatulong anghel mipatingog sa iyang trumpeta, ug natagak gikan sa langit ang usa ka dakong bituon nga nagdilaab daw sulo, ug nahulog kini diha sa ikatulo nga bahin sa mga suba ug diha sa tuboran sa mga tubig.
Revelation	8	11	Ang ngalan sa bituon gitawag ug Kapait. Ug ang ikatulo nga bahin sa mga tubig nahimong pait, ug daghan ang mga tawo nga nangamatay tungod sa tubig kay kini nahimo man nga pait.
Revelation	8	12	Ang ikaupat nga anghel mipatingog sa iyang trumpeta, ug gihampak ang ikatulo nga bahin sa adlaw, ug ang ikatulo nga bahin sa Bulan, ug ang ikatulo nga bahin sa mga bituon, nga tungod niini mingiob ang ikatulo nga bahin sa ilang kahayag, ug wala na maghayag ang ikatulo nga bahin sa adlaw, ug ingon man ang ikatulo nga bahin sa gabii.
Revelation	8	13	Unya akong nakita ug nabati ang usa ka agila nga naglupad sa kinataliwad-an sa langit, nagsinggit sa kusog nga tingog nga nag-ingon, “Alaot, alaot, alaot ang mga nagpuyo sa kalibotan, inigtingog sa ubang mga trumpeta nga hapit na patingogon sa tulo ka anghel!”
Revelation	9	1	Ug ang ikalimang anghel mipatingog sa iyang trumpeta, ug nakita nako ang usa ka bituon nga nahulog sa yuta gikan sa langit ug niini gihatag ang yawi sa kahiladman nga walay kinutoban.
Revelation	9	2	Iyang gibuksan ang kahiladman, ug gikan sa bung-aw misulbong ang aso nga daw aso sa usa ka dakong hudno, ug mingiob ang adlaw ug ang kalangitan tungod sa aso gikan sa bung-aw.
Revelation	9	3	Ug gikan sa aso nanggula ang mga dulon nga mihugpa sa yuta, ug kini sila gihatagan ug gahom sama sa gahom sa mga tanga sa yuta.
Revelation	9	4	Ug sila gimandoan nga dili nila dagmalan ang tanom sa yuta, o ang bisan unsang lunhaw nga nagtubo, o ang bisan unsang kahoy, kondili ang mga tawo lamang nga walay silyo sa Dios diha sa ilang mga agtang.
Revelation	9	5	Sila gitugotan sa pagsakit sa maong mga tawo sulod sa lima ka bulan, apan dili sa pagpatay kanila, ug ang kasakit nga ilang ipahamtang sama sa kasakit nga ipahamtang sa tanga inigpaak niini ug tawo.
Revelation	9	6	Ug nianang mga adlawa ang mga tawo mangita sa kamatayon apan dili sila makakaplag niini, mangandoy sila nga unta mangamatay apan ang kamatayon molikay kanila.
Revelation	9	7	Ang panagway sa mga dulon daw mga kabayo nga andam alang sa gubat. Sa ilang mga ulo dihay daw mga korona nga bulawan, ang ilang mga nawong sama sa nawong sa tawo,
Revelation	9	8	ang ilang buhok sama sa buhok sa babaye, ug ang ilang mga ngipon sama sa mga ngipon sa liyon.
Revelation	9	9	Sila may mga taming sa dughan nga daw mga taming sa dughan nga puthaw, ug ang hinaguros sa ilang mga pako daw kagahob sa daghang mga karwahi ug mga kabayo nga nagdagan padulong sa panggubatan.
Revelation	9	10	Sila may mga ikog nga daw tanga ug may mga suyod, ug anaa sa ilang mga ikog ang gahom sa paghimo ug kadaot sa mga tawo sulod sa lima ka bulan.
Revelation	9	11	Ug aduna silay hari nga mao ang anghel sa kahiladman; ang iyang ngalan sa pinulongang Hebreo mao si Abadon, ug sa pinulongang Grego siya ginganlan ug Apolion.
Revelation	9	12	Ang unang kaalaotan milabay na, tan-awa, duha pa ka kaalaotan ang umaabot.
Revelation	9	13	Unya ang ikaunom nga anghel mipatingog sa iyang trumpeta, ug gikan sa upat ka mga sungaysungay sa bulawang halaran nga diha sa atubangan sa Dios, nabati nako ang usa ka tingog
Revelation	9	14	nga nag-ingon sa ikaunom nga anghel nga may trumpeta, “Buhii ang upat ka anghel nga gigapos didto sa dakong suba sa Eufrates.”
Revelation	9	15	Busa gibuhian ang upat ka anghel nga giandam alang sa takna, sa adlaw, sa bulan, ug sa tuig, sa pagpamatay sa ikatulo nga bahin sa mga tawo.
Revelation	9	16	Ang gidaghanon sa kasundalohan nga nagkabayo duha ka napulo ka libo pil-on ug napulo ka libo, akong nadungog ang ilang gidaghanon.
Revelation	9	17	Ug mao kini ang dagway sa mga kabayo nga nakita nako diha sa akong panan-awon: ang mga nagkabayo kanila nagsul-ob ug mga taming sa dughan nga may bulok sa kalayo ug sa sapiro ug sa asupri. Ug ang mga ulo sa mga kabayo daw mga ulo sa mga liyon, ug gikan sa ilang mga baba nanggula ang kalayo ug aso ug asupri.
Revelation	9	18	Pinaagi niining tulo ka katalagman nangamatay ang ikatulo nga bahin sa mga tawo, pinaagi sa kalayo ug sa aso ug sa asupri nga nanggula gikan sa ilang mga baba.
Revelation	9	19	Kay ang gahom sa mga kabayo anaa sa ilang mga baba ug sa ilang mga ikog, kay ang ilang mga ikog sama sa mga bitin, may mga ulo, ug pinaagi niini sila magpahamtang ug kasakit.
Revelation	9	20	Ang nahibilin nga mga tawo nga wala mangamatay pinaagi sa maong mga katalagman wala maghinulsol sa mga nabuhat sa ilang mga kamot, ug wala usab nila biyai ang pagsimba ug mga demonyo ug mga larawan nga bulawan ug plata ug bronsi ug bato ug kahoy nga dili makakita o makadungog o makalakaw.
Revelation	9	21	Wala usab nila hinulsoli ang ilang mga pagpamatay ug tawo o ang ilang mga pagsalamangka o ang ilang pagkamakihilawason o ang ilang mga pagpangawat.
Psalms	1	1	Bulahan ang tawo nga wala maglakaw subay sa tambag sa mga daotan, o magtindog diha sa dalan sa mga makasasala, o maglingkod sa mga lingkoranan sa mga mayubiton;
Psalms	1	2	hinuon ang iyang kalipay anaa sa Balaod sa Ginoo, ug sa Balaod niya namalandong siya adlaw ug gabii.
Psalms	1	3	Siya sama sa kahoy nga gitanom daplin sa kasapaan sa tubig, nga naghatag sa iyang bunga sa iyang panahon, ug ang iyang dahon dili malaya. Sa tanan niyang gibuhat siya nagmauswagon.
Psalms	1	4	Dili ingon niini ang mga daotan, kondili sama sa uhot nga gipalid sa hangin.
Psalms	1	5	Busa dili motindog ang mga daotan sa paghukom, o ang mga makasasala diha sa katilingban sa mga matarong;
Psalms	1	6	kay ang Ginoo nahibalo sa dalan sa mga matarong, apan ang dalan sa mga daotan mahanaw.
Psalms	10	1	Ngano nga nagtindog man ikaw sa layo, O Ginoo? Nganong gitago nimo ang imong kaugalingon panahon sa kalisdanan?
Psalms	10	2	Diha sa ilang garbo, ang mga daotan milutos sa mga kabos sa hilabihan; ipabitik unta sila diha sa mga laang nga ilang gimugna.
Psalms	10	3	Kay ang daotan nagpasigarbo sa mga pangandoy sa iyang kasingkasing ug ang tawong hakog nagtunglo ug nagsalikway sa Ginoo.
Psalms	10	4	Tungod sa garbo sa iyang pagbati ang daotan wala mangita kaniya; ang tanan niyang panghunahuna, “Walay Dios.”
Psalms	10	5	Ang iyang mga dalan nag-uswag sa tanang panahon; ang imong mga panghukom anaa sa itaas, layo sa iyang panglantaw; ang iyang mga kaaway iya lang yam-iran.
Psalms	10	6	Nag-ingon siya diha sa iyang kasingkasing, “Dili ako matarog; ngadto sa tanang kaliwatan dili ako magkalisodlisod.”
Psalms	10	7	Ang iyang baba napuno sa pagpanunglo ug mga bakak ug pagpanaogdaog; sa ilalom sa iyang dila anaa ang kabuang ug ang kasal-anan.
Psalms	10	8	Naghupo siya sa mga atanganan diha sa kabalangayan; sa mga dapit nga tagoanan gipatay niya ang walay sala. Ang iyang mga mata naniid batok sa kabos,
Psalms	10	9	naghupo siya sa tago sama sa liyon diha sa iyang tagoanan; nag-atang siya aron dakpon ang kabos; dakpon niya ang kabos sa dihang masikop niya kini diha sa iyang pukot.
Psalms	10	10	Naghupo siya, nagtago, ug ang kabos nahulog pinaagi sa iyang kusog.
Psalms	10	11	Nag-ingon siya sa sulod sa iyang kasingkasing, “Ang Dios nakalimot na, gitagoan niya ang iyang nawong, dili na gayod siya makakita niini.”
Psalms	10	12	Tindog, O Ginoo; O Dios, bakyawa ang imong kamot; ayaw kalimti ang mga sinakit.
Psalms	10	13	Ngano ba nga ang daotan nagsalikway man sa Dios, ug nag-ingon sa sulod sa iyang kasingkasing, “Dili ka maningil”?
Psalms	10	14	Ikaw nakakita niini kay ikaw nagsud-ong sa kasamok ug kaguol, aron balosan kini pinaagi sa imong kamot; kanimo midangop ang kabos; ikaw mao ang magtatabang sa mga wala nay amahan.
Psalms	10	15	Balia ang bukton sa daotan ug sa tigbuhat ug daotan; siksika ang iyang pagkadaotan hangtod nga wala ka nay makaplagan.
Psalms	10	16	Ang Ginoo mao ang Hari hangtod sa kahangtoran; mangalaglag ang kanasoran gikan sa iyang yuta.
Psalms	10	17	O Ginoo, ikaw magpatalinghog sa tinguha sa mapaubsanon; ikaw maglig-on sa ilang kasingkasing, ikaw magkiling sa imong igdulungog
Psalms	10	18	sa paghatag ug hustisya sa mga wala nay amahan ug sa mga dinaogdaog, aron nga ang tawo nga iya sa yuta dili na manaogdaog.
Psalms	100	1	Panghugyaw kamo nga malipayon ngadto sa Ginoo, tibuok nga yuta!
Psalms	100	2	Alagari ang Ginoo uban ang kalipay; duol kamo sa iyang atubangan uban ang pag-awit!
Psalms	100	3	Ilha ninyo nga ang Ginoong Dios. Siya mao ang nagbuhat kanato, ug kita iya; kita iyang katawhan, ang mga karnero sa iyang sibsibanan.
Psalms	100	4	Sulod ngadto sa iyang mga ganghaan uban ang pagpasalamat, ug ngadto sa iyang mga hawanan uban ang pagdayeg. Pagpasalamat ngadto kaniya, dayega ang iyang ngalan.
Psalms	100	5	Kay ang Ginoo maayo; ang iyang gugmang walay paglubad naglungtad hangtod sa kahangtoran, ug ang iyang pagkamatinumanon ngadto sa tanang kaliwatan.
Psalms	101	1	Mag-awit ako mahitungod sa pagkamaunongon ug sa hustisya; kanimo, O Ginoo, mag-awit ako.
Psalms	101	2	Magkinabuhi ako subay sa dalan nga hingpit. O kanus-a ba ikaw moanhi kanako? Magkinabuhi ako diha sa hingpit nga kasingkasing sulod sa akong balay.
Psalms	101	3	Dili nako ibutang sa atubangan sa akong mga mata ang bisan unsa nga daotan. Gidumtan nako ang buhat niadtong mga nahisalaag, kini dili motapot kanako.
Psalms	101	4	Ang pagkamasukihon sa kasingkasing magpalayo gikan kanako; Dili nako kat-onan ang butang nga daotan.
Psalms	101	5	Ang magbutangbutang sa iyang silingan diha sa tago laglagon nako. Ang mapahitas-on nga tinan-awan ug ang mapalabilabihon nga kasingkasing dili nako maantos.
Psalms	101	6	Ako magtan-aw uban ang kahimuot sa mga matinumanon diha sa yuta, aron sila magpuyo uban kanako; siya nga maglakaw sa dalan nga hingpit mag-alagad kanako.
Psalms	101	7	Walay tawo nga nagbuhat ug limbong nga makapuyo sa akong balay; walay tawo nga nagsulti ug bakak nga magpadayon sa akong atubangan.
Psalms	101	8	Sa matag buntag laglagon nako ang tanang daotan sa yuta, aron sa pagpahimulag sa tanang tigbuhat ug daotan gikan sa siyudad sa Ginoo.
Psalms	102	1	Pamatia ang akong pag-ampo, O Ginoo; padangata ang akong pagtuaw nganha kanimo!
Psalms	102	2	Ayaw tagoa ang imong nawong gikan kanako sa adlaw sa akong kalisdanan. Ikiling kanako ang imong igdulungog; tubaga dayon ako sa adlaw nga ako magsangpit.
Psalms	102	3	Kay ang akong mga adlaw nangahanaw sama sa aso, ug ang akong kabukogan nagdilaab sama sa hudno.
Psalms	102	4	Ang akong kasingkasing gisamaran ug nalaya sama sa balili; nalimot ako pagkaon sa akong pan.
Psalms	102	5	Tungod sa kakusog sa akong pag-agulo, ang akong bukog mipilit sa akong unod.
Psalms	102	6	Ako sama sa buwitre sa kamingawan, sama sa ngiwngiw sa mga dapit nga awaaw.
Psalms	102	7	Naghigda ako nga nagmata; ako sama sa langgam nga nag-inusara ibabaw sa atop sa balay.
Psalms	102	8	Sa tibuok nga adlaw nagtamay kanako ang akong mga kaaway; ang mga nagbugalbugal kanako migamit sa akong ngalan ingon nga tunglo.
Psalms	102	9	Kay ako nagkaon ug abo sama sa pan, ug gisagolan nako ug luha ang akong ilimnon,
Psalms	102	10	tungod sa imong kasuko ug sa imong kaligutgot; kay gialsa nimo ako ug imo akong gisalibay.
Psalms	102	11	Ang akong mga adlaw sama sa anino nga nagkahanaw, ug ako nalawos sama sa balili.
Psalms	102	12	Apan ikaw, O Ginoo, magpabilin sa imong trono hangtod sa kahangtoran; ang imong ngalan naglungtad hangtod sa tanang kaliwatan.
Psalms	102	13	Ikaw motindog ug maluoy sa Zion, kay panahon na sa pagkaluoy kaniya; ang panahon nga gitakda miabot na.
Psalms	102	14	Kay ang imong mga alagad nahigugma sa iyang mga bato, ug naluoy sa iyang mga abog.
Psalms	102	15	Ang mga nasod mahadlok sa ngalan sa Ginoo, ug ang tanang mga hari sa yuta sa imong himaya.
Psalms	102	16	Kay ang Ginoo mopabarog sa Zion; motungha siya diha sa iyang himaya.
Psalms	102	17	Tagdon niya ang pag-ampo sa mga nanginahanglan, ug dili niya isalikway ang ilang pag-ampo.
Psalms	102	18	Ipasulat kini alang sa kaliwatan nga umaabot, aron ang katawhan nga wala pa mahimugso magdayeg sa Ginoo:
Psalms	102	19	nga nagsud-ong siya gikan iyang balaang dapit sa kahitas-an; gikan sa langit nagsud-ong ang Ginoo sa yuta,
Psalms	102	20	aron sa pagpamati sa agulo sa binilanggo, aron sa pagpalingkawas niadtong mga sinilotan sa kamatayon,
Psalms	102	21	aron ipadayag sa mga tawo ang ngalan sa Ginoo didto sa Zion, ug ang pagdayeg kaniya didto sa Jerusalem,
Psalms	102	22	sa diha nga ang mga katawhan magtigom, ug ang mga gingharian, aron sa pagsimba sa Ginoo.
Psalms	102	23	Iyang gipaluya ang akong kusog diha sa dalan; gipamubo niya ang akong mga adlaw.
Psalms	102	24	Miingon ako, “O akong Dios, ayaw ako kuhaa sa taliwala sa akong mga adlaw, ikaw nga ang katuigan molungtad hangtod sa tanang kaliwatan!”
Psalms	102	25	Sa dugay nang panahon gipahimutang nimo ang patukoranan sa yuta, ug ang kalangitan mao ang buhat sa imong mga kamot.
Psalms	102	26	Sila mangahanaw, apan ikaw molungtad; silang tanan madaan sama sa bisti. Ikaw mag-ilis kanila sama sa bisti ug sila mahanaw;
Psalms	102	27	apan ikaw mao sa gihapon, ug ang imong katuigan walay kataposan.
Psalms	102	28	Ang mga anak sa imong mga alagad magpuyo nga layo sa kakuyaw, ug ang ilang kaliwat malig-on diha sa imong atubangan.
Psalms	103	1	Dayega ang Ginoo, O akong kalag; ug ang tanan nga ania sa sulod nako, dayega ang balaan niyang ngalan!
Psalms	103	2	Dayega ang Ginoo, O akong kalag, ug ayaw kalimti ang tanan niyang kaayohan,
Psalms	103	3	siya nga nagpasaylo sa tanan nimong kasal-anan, nga nag-ayo sa tanan nimong mga balatian,
Psalms	103	4	nga naglukat sa imong kinabuhi gikan sa Gahong, nga nagpurongpurong kanimo sa gugmang walay paglubad ug sa kaluoy,
Psalms	103	5	nga nagtagbaw kanimo sa maayong mga butang sa imong kinabuhi, aron ang imong pagkabatan-on mabag-o sama sa agila.
Psalms	103	6	Ang Ginoo nagbuhat diha sa pagkamatarong ug sa hustisya alang sa tanang gidaogdaog.
Psalms	103	7	Gipahibalo niya ang iyang mga dalan ngadto kang Moises, ang iyang mga binuhatan ngadto sa katawhan sa Israel.
Psalms	103	8	Ang Ginoo maluluy-on ug puno sa grasya, hinay sa pagkasuko ug madagayaon sa gugmang walay paglubad.
Psalms	103	9	Dili siya magbadlong kanunay o magtipig sa iyang kasuko hangtod sa kahangtoran.
Psalms	103	10	Dili siya magbuhat sumala sa atong mga kasal-anan, o magbalos kanato sumala sa atong mga kalapasan.
Psalms	103	11	Kay ingon nga ang kalangitan anaa sa taas ibabaw sa yuta, mao usab kadako ang iyang gugmang walay paglubad ngadto kanila nga may kahadlok kaniya;
Psalms	103	12	sama sa gilay-on sa silangan gikan sa kasadpan, mao usab ang gilay-on sa iyang pagpahimulag kanato gikan sa atong mga kalapasan.
Psalms	103	13	Sama sa usa ka amahan nga naluoy sa iyang mga anak, mao usab ang Ginoo nga maluoy niadtong may kahadlok kaniya.
Psalms	103	14	Kay siya nahibalo sa atong kahimtang; nahinumdom siya nga kita mga abog lamang.
Psalms	103	15	Mahitungod sa tawo, ang iyang mga adlaw sama sa balili, siya naglambo sama sa bulak sa kapatagan;
Psalms	103	16	kay ang hangin moagi ibabaw niini ug kini mahanaw ug ang dapit nga gitugkan niini dili na makaila.
Psalms	103	17	Apan ang gugmang walay paglubad sa Ginoo naggikan sa walay sinugdan hangtod sa walay kataposan ngadto kanila nga may kahadlok kaniya, ug ang iyang pagkamatarong ngadto sa mga anak sa mga anak;
Psalms	103	18	ngadto kanila nga nagtuman sa iyang kasabotan ug nahinumdom sa pagbuhat sa iyang kasugoan.
Psalms	103	19	Gipahimutang sa Ginoo ang iyang trono didto sa kalangitan, ug ang iyang gingharian naggahom ibabaw sa tanan.
Psalms	103	20	Dayega ang Ginoo, kamo nga iyang mga anghel, kamo nga mga gamhanan nga nagtuman sa iyang pulong, nga nagpatalinghog sa tingog sa iyang pulong!
Psalms	103	21	Dayega ang Ginoo, kamong tanan niyang mga panon, kamong mga alagad niya, nga nagbuhat sa iyang kabubut-on!
Psalms	103	22	Dayega ang Ginoo, kamong tanan niyang binuhat, diha sa tanang dapit sa iyang gingharian. Dayega ang Ginoo, O akong kalag!
Psalms	104	1	Dayega ang Ginoo, O akong kalag! O Ginoo nga akong Dios, ikaw batogan gayod kaayo! Ikaw gibistihan sa kadungganan ug pagkahalangdon,
Psalms	104	2	nagtabon ug kahayag sa imong kaugalingon ingon sa bisti, nagbuklad sa kalangitan ingon sa usa ka tolda,
Psalms	104	3	nagpahiluna sa mga sagbayan sa imong mga lawak diha sa katubigan, naghimo sa mga panganod ingon nga imong karwahi, nagsakay ibabaw sa mga pako sa hangin,
Psalms	104	4	naghimo sa kahanginan ingon nga imong mga sinugo, sa mga siga sa kalayo ingon nga imong mga alagad.
Psalms	104	5	Ikaw nagpahiluna sa mga patukoranan sa yuta, aron dili gayod kini matarog.
Psalms	104	6	Gitabonan nimo kini sa kahiladman ingon nga usa ka bisti; ang katubigan anaa ibabaw sa kabukiran.
Psalms	104	7	Sa imong pagbadlong namahawa sila; sa tingog sa imong dalugdog nangagiw sila.
Psalms	104	8	Misaka sila sa kabukiran, nanglugsong sa mga walog, ngadto sa dapit nga gitagana nimo alang kanila.
Psalms	104	9	Gibutangan nimo sila ug utlanan aron sila dili makalabang, aron dili sila mobalik pagtabon sa yuta.
Psalms	104	10	Gipabuswak nimo ang mga tubod didto sa mga walog; midagayday kini taliwala sa kabungtoran,
Psalms	104	11	nagpainom kini sa tanang mananap sa kapatagan; ang mga asno nga ihalas nagtagbaw sa ilang kauhaw.
Psalms	104	12	Sa kadaplinan niini ang mga langgam sa kalangitan naghimo sa ilang puluy-anan; diha sa mga sanga nag-awit sila.
Psalms	104	13	Gikan sa habog nimong puluy-anan ikaw nagpatubig sa kabukiran; sa bunga sa imong mga buhat nabuhong ang yuta.
Psalms	104	14	Ikaw nagpatubo sa balili alang sa kahayopan, ug mga tanom alang sa paghago sa tawo, aron siya makahimo sa pagkuha ug makaon gikan sa yuta,
Psalms	104	15	ug sa bino nga makalipay sa kasingkasing sa tawo, lana nga makapasinaw sa iyang nawong, ug pan nga makapalig-on sa kasingkasing sa tawo.
Psalms	104	16	Ang kakahoyan sa Ginoo gipatubigan sa kadagaya, ang mga cedro sa Lebanon nga iyang gitanom.
Psalms	104	17	Diha niini nagsalag ang kalanggaman; ang tag-as nga mga kahoy mao ang puluy-anan sa tabon.
Psalms	104	18	Ang habog nga kabukiran alang sa mga kanding nga ihalas; ang mga pangpang mao ang tagoanan sa mga koneho,
Psalms	104	19	Gihimo nimo nga ang bulan magtimaan sa mga panahon; ang adlaw nahibalo sa takna sa iyang pagsalop.
Psalms	104	20	Gibuhat nimo ang kangitngit, ug nahimo ang kagabhion, sa dihang manggula ang tanang mga mananap sa lasang.
Psalms	104	21	Ang mga batan-on nga liyon nagngulob sa ilang tukbonon, nangita sa ilang makaon gikan sa Dios.
Psalms	104	22	Sa dihang mosubang ang adlaw, kini gitigom nila, ug mamahulay kini diha sa ilang mga lungib.
Psalms	104	23	Ang tawo mogula ngadto sa iyang buhat ug sa iyang buluhaton hangtod sa kagabhion.
Psalms	104	24	O Ginoo, pagkadaghan gayod sa imong mga buhat! Diha sa kaalam gibuhat nimo silang tanan, ang yuta napuno sa imong mga binuhat.
Psalms	104	25	Sa unahan mao ang dagat, dako ug lapad, diin atua ang dili maihap nga mga butang, mga buhing binuhat nga gagmay ug dagko.
Psalms	104	26	Didto nagpanaw ang mga sakayan, ug ang Lebiatan nga gibuhat nimo aron magdula didto.
Psalms	104	27	Kining tanan nagsalig kanimo, sa paghatag kanila ug pagkaon sa tukmang panahon.
Psalms	104	28	Sa dihang maghatag ikaw, gitigom nila kini; sa dihang gibukhad nimo ang imong kamot, natagbaw nimo sila sa mga maayong butang.
Psalms	104	29	Sa dihang gitago nimo ang imong nawong, sila nalisang; sa dihang gikuha nimo ang ilang gininhawa, nangamatay sila ug namalik sa ilang mga abog.
Psalms	104	30	Sa dihang gipadala nimo ang imong Espiritu, sila nangahimo; ug imong gibag-o ang nawong sa yuta.
Psalms	104	31	Molungtad unta ang himaya sa Ginoo hangtod sa kahangtoran; maglipay unta ang Ginoo diha sa iyang mga buhat,
Psalms	104	32	siya nga nagtan-aw sa yuta ug mikurog kini, siya nga nagtandog sa kabukiran ug kini miaso!
Psalms	104	33	Mag-awit ako ngadto sa Ginoo samtang buhi pa ako; mag-awit ako ug pagdayeg ngadto sa akong Dios samtang buhi pa ako.
Psalms	104	34	Kahimut-an unta niya ang akong pamalandong, kay ako naglipay diha sa Ginoo.
Psalms	104	35	Maut-ot unta ang mga makasasala gikan sa yuta, ug mahanaw unta ang mga daotan! Dayega ang Ginoo, O akong kalag! Dayega ang Ginoo!
Psalms	105	1	O pagpasalamat kamo sa Ginoo, sangpita ang iyang ngalan, isugilon ang iyang mga buhat ngadto sa tanang katawhan!
Psalms	105	2	Pag-awit kamo kaniya, pag-awit ug mga pagdayeg kaniya, isugilon ang tanan niyang buhat nga katingalahan!
Psalms	105	3	Paghimaya kamo diha sa iyang balaan nga ngalan; palipaya ang kasingkasing niadtong mga nangita sa Ginoo!
Psalms	105	4	Pangitaa ninyo ang Ginoo ug ang iyang kalig-on, pangitaa ninyo kanunay ang iyang nawong!
Psalms	105	5	Hinumdomi ang katingalahang mga buhat nga iyang nahimo, ang iyang mga kahibulongan, ug ang mga paghukom nga iyang gilitok,
Psalms	105	6	O kaliwat ni Abraham nga iyang alagad, mga anak ni Jacob, ang iyang mga pinili!
Psalms	105	7	Siya mao ang Ginoo nga atong Dios; ang iyang mga paghukom anaa sa tibuok nga yuta.
Psalms	105	8	Nahinumdom siya sa iyang kasabotan hangtod sa kahangtoran, sa pulong nga iyang gisugo, alang sa usa ka libo ka kaliwatan,
Psalms	105	9	ang kasabotan nga iyang gihimo uban kang Abraham, ang iyang gipanumpa nga saad ngadto kang Isaac,
Psalms	105	10	nga iyang gipamatud-an ngadto kang Jacob ingon nga usa ka lagda, ngadto kang Israel ingon nga usa ka kasabotan nga walay kataposan,
Psalms	105	11	nga nag-ingon, “Kanimo ihatag nako ang yuta sa Canaan, ingon nga inyong bahin nga panulondon.”
Psalms	105	12	Sa diyotay pa ang gidaghanon nila, diyotay gayod, ug sila mga dumuduong didto,
Psalms	105	13	naglatagaw gikan sa usa ka nasod ngadto sa usa ka nasod, gikan sa usa ka gingharian ngadto sa usa ka katawhan,
Psalms	105	14	wala siya motugot nga may bisan kinsa nga modaogdaog kanila; gibadlong niya ang mga hari tungod kanila,
Psalms	105	15	nga nag-ingon, “Ayaw hilabti ang akong mga dinihogan, ug ayaw buhati ug daotan ang akong mga propeta!”
Psalms	105	16	Sa dihang mitawag siya ug gutom ibabaw sa yuta, ug gibali ang tanang tukod sa pan,
Psalms	105	17	nagpadala siya ug usa ka tawo una kanila, si Jose nga gibaligya ingon nga ulipon.
Psalms	105	18	Ang iyang mga tiil nasakitan tungod sa mga posas nga puthaw; ang iyang liog gihigtan ug kadena nga puthaw;
Psalms	105	19	hangtod sa panahon nga natuman ang iyang pulong, ang pulong sa Ginoo misulay kaniya.
Psalms	105	20	Ang hari misugo ug gibuhian siya, ang pangulo sa mga katawhan mihatag kaniya ug kagawasan.
Psalms	105	21	Siya mihimo kaniya nga agalon sa iyang balay, ug tigdumala sa tanan niyang bahandi,
Psalms	105	22	sa pagmando sa iyang mga pangulo sumala sa iyang kabubut-on, ug sa pagtudlo ug kaalam sa iyang mga kadagkoan.
Psalms	105	23	Unya si Israel miadto sa Ehipto; si Jacob mipuyo sa yuta ni Ham.
Psalms	105	24	Ug gihimong mabungahon pag-ayo sa Ginoo ang iyang katawhan ug gihimo silang kusgan kay sa ilang mga kabatok.
Psalms	105	25	Giliso niya ang kasingkasing nila aron magdumot sila sa iyang katawhan, aron maglimbong sa iyang mga alagad.
Psalms	105	26	Gisugo niya si Moises nga iyang alagad, ug si Aaron nga iyang gipili.
Psalms	105	27	Gipadayag nila ang iyang mga ilhanan sa taliwala nila, ug ang mga katingalahan didto sa yuta ni Ham.
Psalms	105	28	Gipadala niya ang kangiob ug gihimong ngitngit ang yuta; sila misupil sa iyang mga pulong.
Psalms	105	29	Gihimo niya nga dugo ang ilang katubigan ug gipamatay ang ilang mga isda.
Psalms	105	30	Sa ilang yuta mikatap ang panon sa mga baki, bisan didto sa mga lawak sa ilang mga hari.
Psalms	105	31	Siya misulti, ug mitungha ang dakong panon sa mga langaw, ug mga tagnok sa tibuok nilang kayutaan.
Psalms	105	32	Gihatagan niya sila ug yelo ingon nga ulan, ug mga kilat nga nagdilaab sa ilang yuta.
Psalms	105	33	Gipangpuo niya ang ilang mga kaparasan ug ang ilang mga igera ug gipamoril niya ang kakahoyan sa ilang kayutaan.
Psalms	105	34	Siya misulti ug mitungha ang mga dulon, ug ang mga lukton nga dili maihap;
Psalms	105	35	nga mikaon sa tanang tanom sa ilang yuta, ug mikaon sa bunga sa ilang yuta.
Psalms	105	36	Gipamatay niya ang tanang panganay diha sa ilang yuta, ang sinugdan sa tibuok nilang kusog.
Psalms	105	37	Unya gipagula niya ang Israel uban sa plata ug bulawan, ug sa iyang mga banay walay usa ka tawo nga luya.
Psalms	105	38	Nalipay ang Ehipto sa ilang pagbiya, kay ang pagkahadlok kanila miabot sa ibabaw niini.
Psalms	105	39	Gibuklad niya ang usa ka panganod aron mahimong salimbong, ug kalayo nga maghatag ug kahayag panahon sa kagabhion.
Psalms	105	40	Sila nangayo, ug gipadad-an niya sila ug mga buntog, ug gibusog sila sa pan gikan sa langit.
Psalms	105	41	Iyang giabli ang bato, ug mibuswak ang tubig; midagayday kini ngadto sa mga dapit nga uga sama sa usa ka suba.
Psalms	105	42	Kay nahinumdom siya sa iyang balaan nga saad, ug kang Abraham nga iyang alagad.
Psalms	105	43	Busa iyang gipagula ang iyang katawhan uban sa kalipay, ang iyang mga pinili nga may pag-awit.
Psalms	105	44	Iyang gihatag kanila ang mga yuta sa kanasoran, ug gipanag-iya nila ang mga bunga sa paghago sa mga katawhan,
Psalms	105	45	aron magtuman sila sa iyang mga lagda, ug magsubay sa iyang mga balaod. Dayega ang Ginoo!
Psalms	106	1	Dayega ang Ginoo! O pagpasalamat kamo sa Ginoo, kay siya maayo; kay ang iyang gugmang walay paglubad naglungtad hangtod sa kahangtoran!
Psalms	106	2	Kinsa ba ang makasaysay sa gamhanang mga buhat sa Ginoo, o makasugilon sa tanang pagdayeg kaniya?
Psalms	106	3	Bulahan sila nga nagtuman sa hustisya, siya nga nagbuhat sa pagkamatarong sa tanang panahon.
Psalms	106	4	Hinumdomi ako, O Ginoo, sa dihang ikaw magpakita ug kaluoy sa imong katawhan; tabangi ako sa dihang luwason nimo sila;
Psalms	106	5	aron makita nako ang kauswagan sa imong mga pinili, aron magmaya ako sa kalipay sa imong nasod, aron ako maghimaya diha sa imong panulundon.
Psalms	106	6	Kami ug ang among katigulangan nakasala; nagbuhat kami ug kasal-anan, nagbuhat sa kadaotan.
Psalms	106	7	Ang among katigulangan, sa dihang didto sila sa Ehipto, wala makasabot sa kahibulongan nimong mga buhat; wala sila mahinumdom sa kadagaya sa imong gugmang walay paglubad, kondili nagmasukihon batok sa Labing Halangdon, didto sa Dagat nga Pula.
Psalms	106	8	Bisan pa niana giluwas niya sila tungod ug alang sa iyang ngalan, aron iyang ikapadayag ang iyang dakong gahom.
Psalms	106	9	Gibadlong niya ang Dagat nga Pula ug kini nauga; ug gidala niya sila latas sa kahiladman, sama nga naglatas ug kamingawan.
Psalms	106	10	Busa giluwas niya sila gikan sa kamot sa nagdumot kanila, ug gikuha sila gikan sa kamot sa kaaway.
Psalms	106	11	Ang katubigan mitabon sa ilang mga kabatok; walay usa nga nahibilin kanila.
Psalms	106	12	Unya mituo sila sa iyang mga pulong; nag-awit sila sa pagdayeg kaniya.
Psalms	106	13	Apan dali silang nalimot sa iyang mga buhat; wala sila maghulat sa iyang tambag.
Psalms	106	14	Hinuon nagbaton sila ug hilabihan nga kahidlaw didto sa kamingawan, ug gisulayan nila ang Dios didto sa kamingawan;
Psalms	106	15	siya mihatag kanila sa ilang gipangayo, apan gipadad-an sila ug makaut-ot nga sakit.
Psalms	106	16	Gikasinahan usab nila si Moises didto sa kampo, ug si Aaron nga balaan sa Ginoo.
Psalms	106	17	Unya mibuka ang yuta ug gilamoy si Datan, ug gitabonan ang kaubanan ni Abiram.
Psalms	106	18	Misilaob usab ang kalayo diha sa ilang kaubanan; ang siga misunog sa mga daotan.
Psalms	106	19	Nagbuhat sila ug nating baka didto sa Horeb, ug nagsimba sa usa ka larawan nga tinunaw.
Psalms	106	20	Ang himaya sa Dios gipulihan nila ug larawan sa usa ka baka nga nagkaon ug balili.
Psalms	106	21	Gikalimtan nila ang Dios nga ilang Manluluwas, nga nagbuhat ug mga dagkong butang didto sa Ehipto,
Psalms	106	22	kahibulongan nga mga buhat didto sa yuta ni Ham, ug mga butang nga makalilisang didto sa Dagat nga Pula.
Psalms	106	23	Busa siya miingon nga laglagon niya sila— kon si Moises nga iyang pinili wala pa motindog sa atubangan niya aron sa pagpugong sa iyang kapungot, aron dili sila malaglag.
Psalms	106	24	Unya gitamay nila ang maayong yuta kay wala man sila motuo sa iyang saad.
Psalms	106	25	Nagbagulbol sila diha sa ilang mga tolda, ug wala mamati sa tingog sa Ginoo.
Psalms	106	26	Busa giisa niya ang iyang kamot sa pagpanumpa batok kanila, nga laglagon niya sila didto sa kamingawan,
Psalms	106	27	ug nga iyang katagon ang ilang kaliwatan taliwala sa mga nasod, ug patibulaagon sila sa mga kayutaan.
Psalms	106	28	Unya sila miuban ngadto sa Baal sa Peor, ug mikaon sa mga inihaw nga gihalad ngadto sa mga patay;
Psalms	106	29	gihagit nila ang Ginoo sa pagkasuko tungod sa ilang mga buhat, ug ang katalagman miabot kanila.
Psalms	106	30	Unya mitindog si Pinehas ug mipakanaog ug hukom, ug sa ingon niana mihunong ang katalagman.
Psalms	106	31	Ug kadto giisip alang kaniya ingon nga pagkamatarong, gikan sa kaliwatan ngadto sa laing kaliwatan hangtod sa kahangtoran.
Psalms	106	32	Gipasuko nila siya didto sa katubigan sa Meriba, ug si Moises nadaot tungod kanila;
Psalms	106	33	tungod kay sila mihagit man sa iyang espiritu, ug siya nagsulti ug hinanali nga mga pulong.
Psalms	106	34	Wala nila laglaga ang mga katawhan, sumala sa gisugo sa Ginoo kanila,
Psalms	106	35	hinuon misagol sila sa mga nasod, ug nakakat-on sa ilang mga buhat.
Psalms	106	36	Mialagad sila sa ilang mga diosdios, nga nahimong lit-ag alang kanila.
Psalms	106	37	Gihalad nila ang ilang mga anak nga lalaki ug ang ilang mga anak nga babaye ngadto sa mga demonyo;
Psalms	106	38	giula nila ang dugo sa walay sala, ang dugo sa ilang mga anak nga lalaki ug sa ilang mga anak nga babaye, nga gihalad nila ngadto sa mga diosdios sa Canaan; ug ang yuta nahugawan tungod sa dugo.
Psalms	106	39	Busa nahugawan sila tungod sa ilang mga buhat, ug nagmaluibon sila pinaagi sa ilang mga buhat.
Psalms	106	40	Unya misilaob ang kapungot sa Ginoo batok sa iyang katawhan, ug gidumtan niya ang iyang panulundon;
Psalms	106	41	gitugyan niya sila ngadto sa gahom sa mga nasod, nga tungod niana ang mga nagdumot kanila naggahom ibabaw kanila.
Psalms	106	42	Ang ilang mga kaaway usab midaogdaog kanila, ug sila nailalom sa ilang gahom.
Psalms	106	43	Sa makadaghan giluwas niya sila, apan sila nagmasinupakon diha sa ilang katuyoan, ug sila gipaubos tungod sa ilang kalapasan.
Psalms	106	44	Bisan pa niana, iyang gitagad ang ilang kasakit, sa dihang nadungog niya ang ilang pagtuaw.
Psalms	106	45	Nahinumdom siya sa iyang kasabotan tungod ug alang kanila, ug siya nagmaluluy-on sumala sa kadagaya sa iyang gugmang walay paglubad.
Psalms	106	46	Gihimo niya sila nga kaluy-an niadtong tanan nga nagdala kanila nga binihag.
Psalms	106	47	Luwasa kami, O Ginoo nga among Dios, ug tigoma kami gikan sa kanasoran, aron kami magpasalamat sa imong ngalan nga balaan, ug maghimaya diha sa pagdayeg kanimo.
Psalms	106	48	Dalaygon ang Ginoo, ang Dios sa Israel, sukad sa walay sinugdan ngadto sa walay kinutoban! Ug paingna ang tibuok nga katawhan, “Amen!” Dayega ang Ginoo!
Psalms	107	1	O pagpasalamat kamo sa Ginoo kay siya maayo; kay ang iyang gugmang walay paglubad naglungtad hangtod sa kahangtoran.
Psalms	107	2	Pasultiha niana ang mga gilukat sa Ginoo, nga gilukat niya gikan sa kamot sa kaaway,
Psalms	107	3	ug gitigom sila gikan sa mga kayutaan, gikan sa silangan ug gikan sa kasadpan, gikan sa amihanan ug gikan sa habagatan.
Psalms	107	4	Naglatagaw sila sa kamingawan; wala sila makakaplag ug siyudad nga ilang kapuy-an;
Psalms	107	5	gigutom ug giuhaw, ang ilang mga kalag nangaluya sa sulod nila.
Psalms	107	6	Unya mituaw sila ngadto sa Ginoo diha sa ilang kagul-anan, ug siya miluwas kanila gikan sa ilang kalisdanan;
Psalms	107	7	siya midala kanila pinaagi sa dalan nga tul-id, hangtod miabot sila sa usa ka siyudad nga ilang kapuy-an.
Psalms	107	8	Papasalamata sila sa Ginoo tungod sa iyang gugmang walay paglubad, tungod sa iyang mga katingalahang buhat alang sa mga anak sa mga tawo!
Psalms	107	9	Kay gitagbaw niya ang giuhaw ug ang gigutom gibuhong niya sa mga maayong butang.
Psalms	107	10	Ang uban naglingkod diha sa kangitngit ug sa hilabihang kangiob, mga binilanggo nga anaa sa kasakit ug sa mga puthaw,
Psalms	107	11	kay sila misukwahi sa mga pulong sa Dios, mitamay sa tambag sa Labing Halangdon.
Psalms	107	12	Ang ilang mga kasingkasing naluya tungod sa kahago; nasukamod sila ug walay usa nga mitabang kanila.
Psalms	107	13	Unya sila mituaw ngadto sa Ginoo sa ilang kagul-anan, ug siya miluwas kanila sa ilang kalisdanan;
Psalms	107	14	siya mikuha kanila gikan sa kangitngit ug sa hilabihang kangiob, ug mibugto sa ilang mga gapos.
Psalms	107	15	Papasalamata sila sa Ginoo tungod sa iyang gugmang walay paglubad, tungod sa iyang mga katingalahang buhat alang sa mga anak sa mga tawo!
Psalms	107	16	Kay gilumpag niya ang mga pultahan nga bronsi, ug gipangbali ang mga trangka nga puthaw.
Psalms	107	17	Ang uban nasakit tungod sa ilang kasal-anan, ug tungod sa ilang kalapasan, nag-antos sa kasakit;
Psalms	107	18	giluod sila sa bisan unsang pagkaon ug nagkaduol sila sa mga ganghaan sa kamatayon.
Psalms	107	19	Unya mituaw sila ngadto sa Ginoo sa ilang kagul-anan, ug siya miluwas kanila sa ilang mga kalisdanan;
Psalms	107	20	gipadala niya ang iyang pulong ug giayo sila, ug iyang giluwas sila gikan sa ilang pagkalaglag.
Psalms	107	21	Papasalamata sila sa Ginoo tungod sa iyang gugmang walay paglubad, tungod sa iyang mga katingalahang buhat alang sa mga anak sa mga tawo!
Psalms	107	22	Ug pahalara sila ug mga halad sa pasalamat, ug ipasugilon ang iyang mga buhat uban ang awit sa kalipay.
Psalms	107	23	Ang uban nangaunlod uban sa mga sakayan sa dagat, namatigayon didto sa dagkong kadagatan;
Psalms	107	24	nakita nila ang mga buhat sa Ginoo, ang iyang mga katingalahang buhat diha sa kahiladman.
Psalms	107	25	Kay siya nagsugo ug nagpahuros sa hangin sa unos, nga nagpaisa sa mga balod sa dagat.
Psalms	107	26	Misaka sila sa kalangitan, sila nanaog sa mga kahiladman; ang ilang kalag natunaw tungod sa kalisdanan.
Psalms	107	27	Mibarag sila ug nagsusapinday, sama sa mga hubog ug nahubsan sa tanan nilang kinaadman.
Psalms	107	28	Unya mituaw sila ngadto sa Ginoo diha sa ilang kagul-anan ug siya miluwas kanila gikan sa ilang mga kalisdanan;
Psalms	107	29	gipalurang niya ang bagyo, ang mga balod sa dagat milinaw.
Psalms	107	30	Unya sila nangalipay tungod kay nakabaton sila ug kahilom, ug siya midala kanila ngadto sa dunggoanan nga ilang gitinguha.
Psalms	107	31	Papasalamata sila sa Ginoo tungod sa iyang gugmang walay paglubad, tungod sa iyang mga katingalahang buhat alang sa mga anak sa mga tawo!
Psalms	107	32	Ipabayaw usab siya kanila diha sa katilingban sa katawhan, ug dayegon siya diha sa katigoman sa kadagkoan.
Psalms	107	33	Gihimo niya nga kamingawan ang mga suba, ang mga tinubdan sa tubig ngadto sa uga nga yuta,
Psalms	107	34	ang tabunok nga yuta ngadto sa asinon nga dapit, tungod sa pagkadaotan nila nga nagpuyo niini.
Psalms	107	35	Iyang gihimo nga mga lim-aw sa tubig ang kamingawan, ug ang yuta nga uga ngadto sa mga tinubdan sa tubig.
Psalms	107	36	Ug didto papuy-on niya ang mga gigutom, ug magtukod sila ug siyudad aron kapuy-an;
Psalms	107	37	ug magpugas sila sa kaumahan, ug magtanom ug kaparasan, ug mag-ani sila ug mabungahon nga abot.
Psalms	107	38	Tungod sa iyang panalangin sila modaghan pag-ayo, ug dili niya kuhaan ang ilang kahayopan.
Psalms	107	39	Sa dihang sila gipakunhod ug gipaubos pinaagi sa pagdaogdaog, sa kasamok, ug sa kagul-anan,
Psalms	107	40	iyang gibubo ang pagtamay ibabaw sa mga pangulo, ug sila gipalatagaw didto sa kamingawan nga walay dalan;
Psalms	107	41	apan iyang gibangon ang mga kabos gikan sa kalisdanan, ug gihimo ang ilang kabanayan nga sama sa mga panon.
Psalms	107	42	Ang matarong makakita niini ug maglipay, ug ang tanan nga kadaotan magtak-om sa ilang baba.
Psalms	107	43	Si bisan kinsa nga maalamon, papaminawa niining mga butanga; papamalandonga sila sa gugmang walay paglubad sa Ginoo.
Psalms	108	1	Ang akong kasingkasing dili matarog, O Dios! Mag-awit ako, ug maghimo ug huni sa pagdayeg! Pagmata, akong kalag!
Psalms	108	2	Pagmata, alpa ug lira! Akong pukawon ang kaadlawon!
Psalms	108	3	Magpasalamat ako kanimo, O Ginoo, taliwala sa mga katawhan, ug kanimo mag-awit ako sa mga pagdayeg taliwala sa mga nasod.
Psalms	108	4	Kay ang imong gugmang walay paglubad dako ibabaw sa kapanganoran, ug ang imong pagkamatinumanon miabot sa kalangitan.
Psalms	108	5	Halangdon ikaw, O Dios, ibabaw sa kalangitan! Ipatigbabaw ang imong himaya sa tibuok nga yuta!
Psalms	108	6	Aron ang imong gihigugma maluwas, tabang pinaagi sa imong tuong kamot ug tubaga ako.
Psalms	108	7	Ang Dios nagsaad diha sa iyang pagkabalaan, “Uban sa kalipay, bahinon nako ang Sekem, ug pahatpahaton nako ang Walog sa Sucot.
Psalms	108	8	Ang Gilead akoa; ang Manases akoa; ang Efraim mao ang panalipod sa akong ulo; ang Juda mao ang akong setro.
Psalms	108	9	Ang Moab mao ang akong hunawanan; sa ibabaw sa Edom isalibay nako ang akong sandalyas; mosinggit ako nga madaogon ibabaw sa Filistia.”
Psalms	108	10	Kinsa ba ang modala kanako ngadto sa siyudad nga kinutaan? Kinsa ba ang motultol kanako ngadto sa Edom?
Psalms	108	11	Wala ba ikaw magsalikway kanamo, O Dios? Ikaw wala mogula, O Dios, uban sa among kasundalohan.
Psalms	108	12	Hatagi kami ug tabang batok sa kaaway, kay kawang lamang ang tabang sa tawo!
Psalms	108	13	Uban sa Dios makabuhat kami nga maisogon; siya mao ang moyatak sa among mga kaaway.
Psalms	109	1	Ayaw pagpakahilom, O Dios sa akong pagdayeg!
Psalms	109	2	Kay ang daotan ug malimbongon nga baba gibuka batok kanako, nagsulti sila batok kanako uban sa dila nga bakakon.
Psalms	109	3	Gilibotan nila ako sa mga pulong sa pagdumot, ug mihasmag sila kanako sa walay hinungdan.
Psalms	109	4	Tugbang sa akong gugma nakigbatok sila kanako, bisan ug ako nag-ampo alang kanila.
Psalms	109	5	Busa sila mibalos kanako ug daotan alang sa maayo ug pagdumot alang sa akong gugma.
Psalms	109	6	Itudlo batok kaniya ang usa ka tawo nga daotan, ipataral siya sa usa ka kaaway diha sa hukmanan.
Psalms	109	7	Sa diha nga siya husayon na, ipagawas nga siya sad-an, ug himoa nga ang iyang pangamuyo isipon nga sala!
Psalms	109	8	Diyotay ra unta ang iyang mga adlaw; ug lain unta ang mokuha sa iyang katungdanan!
Psalms	109	9	Mawad-an unta ug amahan ang iyang mga anak, ug mabiyuda ang iyang asawa.
Psalms	109	10	Maglatagaw unta ang iyang mga anak ug magpakilimos; ug papahawaon unta sila gikan sa mga ginuba nga ilang gipuy-an!
Psalms	109	11	Sakmiton unta sa tigpautang ang tanan nga anaa kaniya; lungkabon unta sa mga dumuduong ang tanan niyang hinagoan!
Psalms	109	12	Wala untay maluoy kaniya, o maluoy sa iyang mga anak nga wala nay amahan!
Psalms	109	13	Mapuo unta ang iyang kaliwatan; mapapas unta ang iyang ngalan sa mosunod nga kaliwatan!
Psalms	109	14	Mahinumdoman unta sa Ginoo ang kasal-anan sa iyang katigulangan, ug ayaw papasa ang sala sa iyang inahan!
Psalms	109	15	Maanaa unta kini kanunay sa atubangan sa Ginoo, ug mapapas unta gikan sa yuta ang handomanan nila!
Psalms	109	16	Tungod kay wala siya mahinumdom sa pagpakita ug kaluoy, hinuon gilutos niya ang tawong kabos ug nanginahanglan ug ang nagmagul-anon sa kasingkasing ngadto sa ilang kamatayon.
Psalms	109	17	Nahigugma siya sa pagpanunglo; modangat unta kaniya ang tunglo! Wala siya mahimuot sa pagpanalangin; mahilayo unta kini kaniya!
Psalms	109	18	Nagsul-ob siya ug pagpanunglo ingon nga iyang kupo, motuhop unta kini sa iyang lawas sama sa tubig, ug sama sa lana ngadto sa iyang kabukogan!
Psalms	109	19	Mahisama unta kini sa bisti nga iyang gitabon sa iyang kaugalingon, sama sa bakos nga iyang gibakos matag adlaw!
Psalms	109	20	Mao unta kini ang balos alang sa akong mga kabatok gikan sa Ginoo, alang kanila nga nagsulti ug daotan batok sa akong kinabuhi.
Psalms	109	21	Apan ikaw, O Dios nga akong Ginoo, pagbuhat alang kanako tungod ug alang sa imong ngalan; tungod kay ang imong gugmang walay paglubad maayo, luwasa ako!
Psalms	109	22	Kay ako kabos ug nagkinahanglan ug ang akong kasingkasing nagmagul-anon sa sulod nako.
Psalms	109	23	Ako nagkahanaw na sama sa anino sa kagabhion; ako gitay-og sama sa dulon.
Psalms	109	24	Ang akong mga tuhod luya tungod sa pagpuasa; ang akong lawas nagniwang.
Psalms	109	25	Ako nahimo nga talamayon ngadto sa akong mga kaaway; sa dihang makita nila ako, maglingolingo sila sa ilang ulo.
Psalms	109	26	Tabangi ako, O Ginoo nga akong Dios! Luwasa ako sumala sa imong gugmang walay paglubad!
Psalms	109	27	Pahibaloa sila nga kini imong kamot; ikaw, O Ginoo, ang nagbuhat niini!
Psalms	109	28	Patungloha sila, apan ikaw magpanalangin! Pakaulawi ang misulong kanako; malipay unta ang imong alagad!
Psalms	109	29	Magbisti unta ug kaulawan ang mga nakigbatok kanako; maputos unta sila sa ilang kaugalingong kaulaw sama sa usa ka kupo!
Psalms	109	30	Pinaagi sa akong baba maghatag ako ug dagkong mga pasalamat ngadto sa Ginoo; magdayeg ako kaniya taliwala sa panon sa katawhan.
Psalms	109	31	Kay siya nagbarog diha sa tuong kamot sa nanginahanglan, aron sa pagluwas kaniya gikan sa mga naghukom kaniya ngadto sa kamatayon.
Psalms	11	1	Diha sa Ginoo midangop ako; unsaon ninyo pag-ingon kanako, “Palayo ngadto sa kabukiran sama sa usa ka langgam;
Psalms	11	2	kay tan-awa, ang mga daotan nagbingat sa pana, giandam na nila ang ilang mga udyong diha sa pisi, aron gikan sa kangitngit panaon ang mga matarong ug kasingkasing;
Psalms	11	3	kon ang mga patukoranan gub-on, unsa man ang mahimo sa matarong”?
Psalms	11	4	Ang Ginoo anaa sa iyang Templo nga balaan; ang trono sa Ginoo atua sa langit; ang iyang mga mata nagtan-aw, ang iyang pagsud-ong nagsusi sa mga anak sa mga tawo.
Psalms	11	5	Ang Ginoo nagsulay sa matarong ug sa daotan, ug ang iyang kalag nagdumot niadtong nahigugma sa pagpanglupig.
Psalms	11	6	Ngadto sa mga daotan magpaulan siya ug mga nagbaga nga uling ug asupri; hangin nga makasunog mao ang bahin sa ilang kupa.
Psalms	11	7	Kay ang Ginoo matarong, siya nahigugma sa matarong nga buhat; ang matarong magsud-ong sa iyang nawong.
Psalms	110	1	Ang Ginoo miingon sa akong Ginoo, “Lingkod sa akong tuong kamot, hangtod nga ang imong mga kaaway himoon nakong imong tumbanan.”
Psalms	110	2	Ang magpadala sa imong gamhanang sitro ipadala sa Ginoo gikan sa Zion. Paghari sa taliwala sa imong mga kaaway!
Psalms	110	3	Ang imong katawhan mahinangpon nga maghalad sa ilang kaugalingon sa adlaw nga ikaw mangulo sa imong kasundalohan, diha sa balaan nga bukid. Gikan sa tagoangkan sa kabuntagon, sama sa yamog ang imong kabatan-on moabot kanimo.
Psalms	110	4	Ang Ginoo nanumpa ug dili mousab sa iyang hunahuna, “Ikaw mao ang pari hangtod sa kahangtoran subay sa laray ni Melkisedek.”
Psalms	110	5	Ang Ginoo anaa sa imong tuong kamot; magpukan siya sa mga hari sa adlaw sa iyang kaligutgot.
Psalms	110	6	Siya magpakanaog ug hukom taliwala sa mga nasod, pun-on niya kini sa mga patay; siya mopukan sa mga pangulo diha sa lapad nga yuta.
Psalms	110	7	Siya moinom sa sapa diha sa dalan, busa iisa niya ang iyang ulo.
Psalms	111	1	Dayega ninyo ang Ginoo! Magpasalamat ako sa Ginoo sa tibuok nakong kasingkasing, diha sa katigoman sa mga matarong, diha sa katilingban.
Psalms	111	2	Dagko ang mga buhat sa Ginoo, gitun-an niadtong tanan nga nahimuot niini.
Psalms	111	3	Puno sa dungog ug kahalangdon ang iyang buhat, ug ang iyang pagkamatarong molungtad hangtod sa kahangtoran.
Psalms	111	4	Iyang gihimo nga mahinumdoman ang iyang mga buhat nga katingalahan; ang Ginoo puno sa grasya ug maluluy-on.
Psalms	111	5	Naghatag siya ug pagkaon ngadto kanila nga may kahadlok kaniya; kanunay siyang mahinumdom sa iyang kasabotan.
Psalms	111	6	Gipakita niya sa iyang katawhan ang gahom sa iyang mga buhat, sa paghatag kanila sa panulundon sa mga nasod.
Psalms	111	7	Ang mga buhat sa iyang mga kamot matuod ug makiangayon; ang tanan niyang mga lagda kasaligan.
Psalms	111	8	Kini gipalig-on hangtod sa kahangtoran, buhaton diha sa kamatuoran ug sa katarong.
Psalms	111	9	Nagpadala siya ug kaluwasan ngadto sa iyang katawhan; nagsugo siya sa iyang kasabotan hangtod sa kahangtoran. Balaan ug kalisangan ang iyang ngalan!
Psalms	111	10	Ang pagkahadlok sa Ginoo mao ang sinugdanan sa kaalam; ang tanan nga nagbuhat niini adunay maayong salabotan! Ang pagdayeg kaniya molungtad hangtod sa kahangtoran!
Psalms	112	1	Dayega ang Ginoo! Bulahan ang tawo nga may kahadlok sa Ginoo, nga nalipay sa hilabihan diha sa iyang mga sugo!
Psalms	112	2	Ang iyang kaliwatan mahimong gamhanan sa ibabaw sa yuta, ang kaliwatan sa matarong mahimong bulahan.
Psalms	112	3	Mga bahandi ug katigayonan anaa sa iyang balay ug ang iyang pagkamatarong molungtad hangtod sa kahangtoran.
Psalms	112	4	Ngadto sa mga matarong mosiga ang kahayag diha sa kangitngit, ang Ginoo puno sa grasya, maluluy-on ug matarong.
Psalms	112	5	Maayo alang sa tawo nga magpakita ug kalooy ug magpahulam, nga maghimo sa iyang mga buhat uban ang hustisya.
Psalms	112	6	Kay ang matarong dili gayod matarog; siya handomon hangtod sa kahangtoran.
Psalms	112	7	Siya dili mahadlok sa mga balita nga daotan; ang iyang kasingkasing lig-on, nagsalig diha sa Ginoo.
Psalms	112	8	Ang iyang kasingkasing dili matarog, siya dili mahadlok, hangtod nga makita niya ang iyang tinguha ibabaw sa iyang mga kaaway.
Psalms	112	9	Nanghatag siya nga madagayaon, nanghatag sa mga kabos; ang iyang pagkamatarong molungtad hangtod sa kahangtoran; ang iyang sungay bayawon diha sa kadungganan.
Psalms	112	10	Ang daotan makakita niini ug masuko, magpakagot siya sa iyang mga ngipon ug dayon matunaw; mangahanaw ang tinguha sa mga daotan.
Psalms	113	1	Dayega ang Ginoo! Dayega ninyo, O mga alagad sa Ginoo, Dayega ang ngalan sa Ginoo!
Psalms	113	2	Dalaygon ang ngalan sa Ginoo sukad karon hangtod sa kahangtoran!
Psalms	113	3	Gikan sa pagsilang sa adlaw ngadto sa pagsalop niini, dayegon ang ngalan sa Ginoo!
Psalms	113	4	Ang Ginoo halangdon ibabaw sa tanang mga nasod, ug ang iyang himaya ibabaw sa kalangitan!
Psalms	113	5	Kinsa ba ang sama sa Ginoo nga atong Dios, nga naglingkod sa kahitas-an,
Psalms	113	6	nga nagpaubos aron sa pagtan-aw, sa langit ug sa yuta?
Psalms	113	7	Gibangon niya ang kabos gikan sa abog, ug gisakwat niya ang nanginahanglan gikan sa tapok sa mga hugaw,
Psalms	113	8	aron pagpalingkod kanila uban sa mga pangulo, uban sa mga pangulo sa iyang katawhan.
Psalms	113	9	Ang babaye nga dili manganak gihatagan niya ug panimalay, naghimo kaniya nga malipayon nga inahan sa mga anak. Dayega ang Ginoo!
Psalms	114	1	Sa paggawas sa Israel gikan sa Ehipto, ang panimalay ni Jacob gikan sa katawhan nga lain ug pinulongan,
Psalms	114	2	ang Juda nahimong balaan niyang puluy-anan, ang Israel nahimong iyang gingharian.
Psalms	114	3	Ang dagat nakakita niini ug mipahawa, ang Jordan misibog.
Psalms	114	4	Ang kabukiran milukso sama sa mga laking karnero, ang kabungtoran sama sa mga nating karnero.
Psalms	114	5	Unsay imong gibati, O dagat, nga mipahawa man ikaw? O Jordan, nga misibog man ikaw?
Psalms	114	6	O kabukiran, nga milukso man kamo sama sa mga laking karnero? O kabungtoran sama sa mga nating karnero?
Psalms	114	7	Kurog, O yuta, diha sa atubangan sa Ginoo, diha sa atubangan sa Dios ni Jacob,
Psalms	114	8	nga maoy naghimo sa bato nga lim-aw sa tubig, ang bato nga santik ngadto sa usa ka tuboran sa mga tubig.
Psalms	115	1	Dili kanamo, O Ginoo, dili kanamo, kondili sa imong ngalan ihatag ang himaya, tungod ug alang sa imong gugmang walay paglubad ug sa imong pagkamatinumanon!
Psalms	115	2	Busa nganong nag-ingon man ang mga nasod, “Hain man ang ilang Dios?”
Psalms	115	3	Apan ang atong Dios anaa sa kalangitan; gibuhat niya ang tanan nga iyang gikahimut-an.
Psalms	115	4	Ang ilang mga diosdios plata ug bulawan, binuhat sa mga kamot sa mga tawo.
Psalms	115	5	Sila adunay baba apan dili makasulti; sila adunay mga mata apan dili makakita;
Psalms	115	6	sila adunay mga igdulungog apan dili makadungog; adunay mga ilong apan dili makapanimaho.
Psalms	115	7	sila adunay mga kamot apan dili makahikap; adunay mga tiil apan dili makalakaw; dili sila makatingog pinaagi sa ilang tutunlan.
Psalms	115	8	Ang mga nagbuhat kanila sama usab kanila; mao usab ang tanan nga mosalig kanila.
Psalms	115	9	O Israel, salig sa Ginoo! Siya mao ang ilang tabang ug ang ilang taming.
Psalms	115	10	O panimalay ni Aaron, salig kamo sa Ginoo! Siya mao ang ilang tabang ug ang ilang taming.
Psalms	115	11	Kamo nga may kahadlok sa Ginoo, salig kamo sa Ginoo! Siya mao ang ilang tabang ug ang ilang taming.
Psalms	115	12	Ang Ginoo kanunayng nagtagad kanato, siya magpanalangin kanato, magpanalangin siya sa balay ni Israel, magpanalangin siya sa balay ni Aaron;
Psalms	115	13	siya magpanalangin kanila nga may kahadlok sa Ginoo, sa gagmay ug sa dagko.
Psalms	115	14	Maghatag unta ang Ginoo kaninyo ug kauswagan, kaninyo ug sa inyong mga anak.
Psalms	115	15	Panalanginan unta kamo sa Ginoo, nga nagbuhat sa langit ug sa yuta!
Psalms	115	16	Ang kalangitan mao ang kalangitan sa Ginoo, apan gihatag niya ang yuta ngadto sa mga anak sa mga tawo.
Psalms	115	17	Ang mga patay dili magdayeg sa Ginoo, o ang bisan unsa nga manaog ngadto sa kahilom.
Psalms	115	18	Apan kita magdayeg sa Ginoo gikan karon ngadto sa umaabot ug hangtod sa kahangtoran. Dayega ang Ginoo!
Psalms	116	1	Gihigugma nako ang Ginoo, kay siya nagpatalinghog sa akong tingog ug sa akong mga pangaliyupo.
Psalms	116	2	Tungod kay iyang gikiling kanako ang iyang igdulungog, busa magsangpit ako kaniya samtang ako buhi pa.
Psalms	116	3	Ang mga lit-ag sa kamatayon naglibot kanako; ang kasakit sa Sheol naghakop kanako; ako nag-antos sa kaguol ug kasakit.
Psalms	116	4	Unya misangpit ako sa ngalan sa Ginoo, “O Yahweh, luwasa ang akong kinabuhi, nangamuyo ako kanimo!”
Psalms	116	5	Ang Ginoo puno sa grasya ug matarong; ang atong Dios maluluy-on!
Psalms	116	6	Ang Ginoo nanalipod sa mga yano; sa dihang gipaubos ako, iya akong giluwas.
Psalms	116	7	Balik sa imong pahulay, O akong kalag, kay ang Ginoo nagpanalangin kanimo sa madagayaon gayod.
Psalms	116	8	Kay imong giluwas ang akong kalag gikan sa kamatayon, ang akong mga mata gikan sa mga luha, ug ang akong mga tiil gikan sa pagkapandol.
Psalms	116	9	Maglakaw ako sa atubangan sa Ginoo dinhi sa yuta sa mga buhi.
Psalms	116	10	Ako nagtuo, bisan ako nagsulti, “Gisakit ako sa hilabihan gayod”;
Psalms	116	11	sa hinanali ako nakaingon, “Ang tanang tawo bakakon.”
Psalms	116	12	Unsa man ang akong igasa sa Ginoo sa tanan niyang kaayo kanako?
Psalms	116	13	Akong iisa ang kupa sa kaluwasan, ug sangpiton nako ang ngalan sa Ginoo.
Psalms	116	14	magbayad ako sa akong mga panaad sa Ginoo, diha sa atubangan sa tanan niyang katawhan.
Psalms	116	15	Bililhon sa panan-aw sa Ginoo ang kamatayon sa iyang mga balaan.
Psalms	116	16	O Ginoo, ako imong alagad. Ako imong alagad, anak sa imong alagad nga babaye. Gihubad nimo ang akong mga gapos.
Psalms	116	17	Akong ihalad kanimo ang halad sa pasalamat, ug magsangpit ako sa ngalan sa Ginoo.
Psalms	116	18	Magbayad ako sa akong mga panaad sa Ginoo diha sa atubangan sa tanan niyang katawhan,
Psalms	116	19	diha sa mga hawanan sa balay sa Ginoo, sa taliwala nimo, O Jerusalem. Dayega ang Ginoo!
Psalms	117	1	Dayega ninyo ang Ginoo, kamong tanang mga nasod! Dayega ninyo siya, O tanang katawhan!
Psalms	117	2	Kay dako ang iyang gugmang walay paglubad alang kanato, ug ang pagkamatinumanon sa Ginoo naglungtad hangtod sa kahangtoran. Dayega ang Ginoo!
Psalms	118	1	Pagpasalamat kamo sa Ginoo kay siya maayo; kay ang iyang gugmang walay paglubad molungtad hangtod sa kahangtoran!
Psalms	118	2	Pasultiha ang Israel, “Ang iyang gugmang walay paglubad molungtad hangtod sa kahangtoran.”
Psalms	118	3	Pasultiha ang balay ni Aaron, “Ang iyang gugmang walay paglubad molungtad hangtod sa kahangtoran.”
Psalms	118	4	Pasultiha ang mga may kahadlok sa Ginoo, “Ang iyang gugmang walay paglubad molungtad hangtod sa kahangtoran.”
Psalms	118	5	Tungod sa akong kalisdanan misangpit ako sa Ginoo; mitubag kanako ang Ginoo ug gibutang niya ako sa dapit nga lapad.
Psalms	118	6	Uban kanako ang Ginoo, dili ako mahadlok. Unsay mahimo sa tawo kanako?
Psalms	118	7	Ang Ginoo ania sa akong kiliran aron sa pagtabang kanako. Busa ako magtan-aw nga madaogon ngadto sa mga nagdumot kanako.
Psalms	118	8	Labing maayo ang pagdangop ngadto sa Ginoo kay sa pagsalig diha sa tawo.
Psalms	118	9	Labing maayo ang pagdangop ngadto sa Ginoo kay sa pagsalig diha sa mga pangulo.
Psalms	118	10	Ang tanang mga nasod naglibot kanako; sa ngalan sa Ginoo laglagon nako sila!
Psalms	118	11	Naglibot sila kanako, naglibot kanako sa tanang dapit; sa ngalan sa Ginoo laglagon nako sila!
Psalms	118	12	Naglibot sila kanako sama sa mga putyokan, sila nagdilaab sama sa kalayo sa mga tunok; sa ngalan sa Ginoo laglagon nako sila.
Psalms	118	13	Gitukmod ako nga tungod niana ako nagsukarap, apan ang Ginoo mitabang kanako.
Psalms	118	14	Ang Ginoo mao ang akong kalig-on ug ang akong awit; siya nahimo nga akong kaluwasan.
Psalms	118	15	Pamati sa malipayon nga awit sa kadaogan diha sa mga tolda sa mga matarong: “Ang tuong kamot sa Ginoo nagbuhat nga maisogon,
Psalms	118	16	ang tuong kamot sa Ginoo gibayaw, ang tuong kamot sa Ginoo nagbuhat nga maisogon!”
Psalms	118	17	Dili ako mamatay, kondili mabuhi ako, ug magsangyaw sa mga buhat sa Ginoo.
Psalms	118	18	Gipanton ako sa Ginoo sa hilabihan gayod, apan wala ako niya itugyan ngadto sa kamatayon.
Psalms	118	19	Buksi alang kanako ang mga ganghaan sa pagkamatarong aron ako mosulod niini ug magpasalamat sa Ginoo.
Psalms	118	20	Mao kini ang ganghaan sa Ginoo; ang mga matarong mosulod agi niini.
Psalms	118	21	Nagpasalamat ako kanimo kay ikaw mitubag man kanako, ug ikaw nahimong akong kaluwasan.
Psalms	118	22	Ang bato nga gisalikway sa mga magtutukod nahimong batong patukoranan.
Psalms	118	23	Kini buhat sa Ginoo; kini katingalahan sa atong mga mata.
Psalms	118	24	Kini ang adlaw nga gibuhat sa Ginoo; maglipay kita ug magmaya niini.
Psalms	118	25	Luwasa kami, nangamuyo kami kanimo, O Ginoo. O Ginoo, nangamuyo kami kanimo, hatagi kami ug kalamposan!
Psalms	118	26	Bulahan siya nga moabot diha sa ngalan sa Ginoo! Kami magdayeg kanimo gikan sa balay sa Ginoo.
Psalms	118	27	Ang Ginoo mao ang Dios, ug siya naghatag kanato ug kahayag. Bangana ang halad uban sa mga sanga, ngadto sa mga sungaysungay sa halaran!
Psalms	118	28	Ikaw mao ang akong Dios ug ako magpasalamat kanimo; ikaw mao ang akong Dios, ako magdayeg kanimo!
Psalms	118	29	Pasalamati ninyo ang Ginoo kay siya maayo, kay ang iyang gugmang walay paglubad molungtad hangtod sa kahangtoran!
Psalms	119	1	Bulahan sila nga ang dalan hingpit, nga naglakaw diha sa Balaod sa Ginoo.
Psalms	119	2	Bulahan sila nga nagtamod sa iyang mga pagpamatuod, nga sa tibuok nga kasingkasing nangita kaniya,
Psalms	119	3	sila nga wala magbuhat sa dili matarong, apan naglakaw diha sa iyang mga dalan.
Psalms	119	4	Ikaw nagsugo sa imong mga lagda, aron among tumanon kini sa makugihon gayod.
Psalms	119	5	Hinaot unta nga malig-on ang akong mga dalan sa pagtuman sa imong mga lagda!
Psalms	119	6	Unya dili na ako maulawan, kay gitutok man nako ang akong mga mata sa tanan nimong mga sugo.
Psalms	119	7	Magdayeg ako kanimo uban sa katarong sa kasingkasing, sa dihang makakat-on ako sa matarong nimong mga tulumanon.
Psalms	119	8	Tumanon nako ang imong mga lagda; O ayaw gayod ako isalikway!
Psalms	119	9	Unsaon man sa usa ka batan-on nga magpabiling hinlo ang iyang dalan? Pinaagi sa pagmatngon niini sumala sa imong pulong.
Psalms	119	10	Sa tibuok nakong kasingkasing nangita ako kanimo; ayaw itugot nga ako mahisalaag gikan sa imong kasugoan!
Psalms	119	11	Gitipigan nako ang imong pulong sulod sa akong kasingkasing, aron dili ako makasala batok kanimo.
Psalms	119	12	Dalaygon ikaw, O Ginoo; tudloi ako sa imong mga lagda!
Psalms	119	13	Sa akong mga ngabil gipadayag nako ang tanang tulumanon sa imong baba.
Psalms	119	14	Naglipay ako diha sa dalan sa imong mga pagpamatuod, sama kadako sa tanang bahandi.
Psalms	119	15	Mamalandong ako sa imong mga lagda ug itutok ang akong mga mata sa imong nga dalan.
Psalms	119	16	Maglipay ako diha sa imong lagda; dili ako malimot sa imong pulong.
Psalms	119	17	Pagmadagayaon sa imong alagad aron mabuhi ako ug magtuman sa imong pulong.
Psalms	119	18	Pabukha ang akong mga mata aron makatan-aw ako sa mga katingalahang butang gikan sa imong Balaod.
Psalms	119	19	Ako usa ka dumuduong dinhi sa yuta; ayaw ihikaw gikan kanako ang imong kasugoan.
Psalms	119	20	Naugtas ang akong kalag tungod sa pagpangandoy nako sa imong mga tulumanon sa tanang panahon.
Psalms	119	21	Gibadlong nimo ang mga mapahitas-on, ang mga tinunglo nga nangasaag gikan sa imong kasugoan;
Psalms	119	22	kuhaa gikan kanako ang ilang kaulawan ug pagkatalamayon, kay ako nagtuman sa imong pagpamatuod.
Psalms	119	23	Bisan kon ang mga pangulo manglingkod ug maglaraw batok kanako, ang imong alagad mamalandong sa imong mga lagda.
Psalms	119	24	Ang imong mga pagpamatuod mao ang akong kalipay, sila mao ang akong mga magtatambag.
Psalms	119	25	Ang akong kalag nahapla sa abog; pabaskoga ako sumala sa imong pulong!
Psalms	119	26	Sa dihang gipadayag nako ang akong mga dalan, ikaw mitubag kanako; tudloi ako sa imong mga lagda!
Psalms	119	27	Pasabta ako sa pamaagi sa imong mga lagda, ug ako mamalandong sa imong mga katingalahang buhat.
Psalms	119	28	Ang akong kalag natunaw tungod sa kaguol; lig-ona ako sumala sa imong pulong!
Psalms	119	29	Ipalayo gikan kanako ang dalan sa kabakakan; ug tudloi ako sa imong Balaod uban sa grasya.
Psalms	119	30	Akong gipili ang dalan sa pagkamatinumanon; gibutang nako ang imong mga tulumanon sa akong atubangan.
Psalms	119	31	Nagpabilin ako diha sa imong mga pagpamatuod, O Ginoo; ayaw itugot nga ako mabutang sa kaulawan!
Psalms	119	32	Ako modagan diha sa dalan sa imong kasugoan, sa diha nga imong padak-an ang akong pagpanabot!
Psalms	119	33	Tudloi ako, O Ginoo, sa pamaagi sa imong mga lagda, ug tumanon nako kini hangtod sa kataposan.
Psalms	119	34	Hatagi ako ug salabotan aron tumanon nako ang imong Balaod, ug tumanon nako kini sa tibuok nakong kasingkasing.
Psalms	119	35	Tultoli ako sa dalan sa imong kasugoan, kay niini anaa ang akong kalipay.
Psalms	119	36	Ipaduol ang akong kasingkasing ngadto sa imong mga pagpamatuod, ug dili ngadto sa pagpausbaw sa kaugalingon.
Psalms	119	37	Ilikay ang akong mga mata gikan sa pagtan-aw sa kakawangan; hatagi ako ug kadasig diha sa imong mga dalan.
Psalms	119	38	Pamatud-i ngadto sa imong alagad ang imong pulong, nga alang niadtong may kahadlok kanimo.
Psalms	119	39	Kuhaa gikan kanako ang kaulawan nga akong gikahadlokan, kay maayo ang imong mga tulumanon.
Psalms	119	40	Tan-awa, gitinguha nako ang imong mga lagda; diha sa imong pagkamatarong dasiga ako.
Psalms	119	41	Ipadangat kanako ang imong gugmang walay paglubad, O Ginoo, ang imong kaluwasan sumala sa imong pulong;
Psalms	119	42	sa ingon niana, makabaton ako ug tubag alang niadtong nagpakaulaw kanako, kay nagsalig man ako sa imong pulong.
Psalms	119	43	Ug ayaw kuhaa sa hingpit ang pulong sa kamatuoran gikan sa akong baba; kay ang akong paglaom anaa sa imong mga tulumanon.
Psalms	119	44	Bantayan nako kanunay ang imong Balaod hangtod sa kahangtoran;
Psalms	119	45	ug ako maglakaw nga gawasnon kay ako nangita man sa imong mga lagda.
Psalms	119	46	Isugilon usab nako ang imong mga pagpamatuod sa atubangan sa mga hari, ug dili ako maulawan,
Psalms	119	47	kay akong nakaplagan ang akong kalipay diha sa imong kasugoan nga akong gihigugma.
Psalms	119	48	Pasidunggan nako ang imong kasugoan nga akong gihigugma, ug pamalandongan nako ang imong mga lagda.
Psalms	119	49	Hinumdomi ang pulong ngadto sa imong alagad, nga niini imo akong gipalaom.
Psalms	119	50	Mao kini ang naghupay kanako sa akong kagul-anan, kay ang imong pulong naghatag kanako ug kinabuhi.
Psalms	119	51	Ang mga mapahitas-on nagyubit kanako sa hilabihan, apan wala ako mobulag gikan sa imong Balaod.
Psalms	119	52	Sa dihang gihinumdoman nako ang imong mga tulumanon sa kakaraanan, mahupay ako, O Ginoo.
Psalms	119	53	Ang init nga kaligutgot mihakop kanako tungod sa mga daotan nga mibiya gikan sa imong Balaod.
Psalms	119	54	Ang imong mga lagda mao ang akong mga alawiton diha sa balay sa akong pagpanglangyaw.
Psalms	119	55	Sa kagabhion hinumdoman nako ang imong ngalan, O Ginoo, ug gituman ang imong Balaod.
Psalms	119	56	Kini nga panalangin nabatonan nako, kay ako nagtuman sa imong mga lagda.
Psalms	119	57	Ang Ginoo mao ang akong bahin; ako nagsaad sa pagtuman sa imong mga pulong.
Psalms	119	58	Naghangyo ako sa tibuok nakong kasingkasing alang sa imong kaluoy; kaluy-i ako sumala sa imong pulong.
Psalms	119	59	Sa namalandong ako sa akong mga dalan, gipabalik nako ang akong mga tiil ngadto sa imong mga pagpamatuod.
Psalms	119	60	Midali ako ug wala maglangan sa pagtuman sa imong kasugoan.
Psalms	119	61	Bisan ug ang mga bitik sa mga daotan migapos kanako, wala nako kalimti ang imong Balaod.
Psalms	119	62	Sa tungang gabii mobangon ako sa pagdayeg kanimo tungod sa imong mga tulumanon nga matarong.
Psalms	119	63	Kauban ako sa tanang may kahadlok kanimo, niadtong nga nagtuman sa imong mga lagda.
Psalms	119	64	Ang yuta, O Ginoo, puno sa imong gugmang walay paglubad; tudloi ako sa imong mga lagda!
Psalms	119	65	Giayo nimo pagtagad ang imong alagad, O Ginoo, sumala sa imong pulong.
Psalms	119	66	Tudloi ako sa maayong paghukom ug kahibalo kay nagtuo ako sa imong kasugoan.
Psalms	119	67	Sa wala pa ako paantosa, nahisalaag ako, apan karon nagtuman ako sa imong pulong.
Psalms	119	68	Ikaw maayo ug nagbuhat sa maayo; tudloi ako sa imong mga lagda.
Psalms	119	69	Ang mga mapahitas-on nagmugna ug bakak batok kanako, apan sa tibuok nakong kasingkasing nagtuman ako sa imong mga lagda;
Psalms	119	70	ang ilang kasingkasing tambok sama sa sibo, apan ako naglipay diha sa imong Balaod.
Psalms	119	71	Maayo alang kanako nga ako gisakit, aron ako makakat-on sa imong mga lagda.
Psalms	119	72	Labawng maayo alang kanako ang Balaod sa imong baba kay sa mga linibo nga bulawan ug plata.
Psalms	119	73	Ang imong mga kamot maoy nagbuhat ug nag-umol kanako; hatagi ako ug salabotan aron ako makakat-on sa imong kasugoan.
Psalms	119	74	Sila nga may kahadlok kanimo makakita kanako ug mangalipay, kay diha sa imong pulong naglaom ako.
Psalms	119	75	Nahibalo ako, O Ginoo, nga ang imong mga paghukom matarong, ug nga diha sa imong pagkamatinumanon gisakit nimo ako.
Psalms	119	76	Andama intawon ang imong gugmang walay paglubad aron sa paghupay kanako, sumala sa imong pulong alang sa imong alagad.
Psalms	119	77	Ipadangat kanako ang imong kaluoy, aron mabuhi ako, kay ang imong Balaod maoy akong kalipay.
Psalms	119	78	Ibutang sa kaulawan ang mga mapahitas-on, kay gilimbongan nila ako sa walay hinungdan; apan ako mamalandong sa imong mga lagda.
Psalms	119	79	Pabalika ngari kanako kadtong mga may kahadlok kanimo, aron sila mahibalo sa imong mga pagpamatuod.
Psalms	119	80	Mahingpit unta ang akong kasingkasing diha sa imong mga lagda, aron ako dili maulawan.
Psalms	119	81	Nangandoy ang akong kalag alang sa imong pagluwas, naglaom ako sa imong pulong.
Psalms	119	82	Ang akong mga mata gikapoy na sa pagpaabot sa imong gisaad, ako nangutana, “Kanus-a man ako nimo hupayon?”
Psalms	119	83	Kay ako nahimong sama sa panit nga sudlanan sa bino nga anaa sa aso, apan wala nako kalimti ang imong mga lagda.
Psalms	119	84	Hangtod kanus-a ba mag-antos ang imong alagad? Kanus-a pa ba nimo hukman ang mga naglutos kanako?
Psalms	119	85	Ang mga mapahitas-on nagkalot ug mga gahong alang kanako, mga tawo nga wala magsubay sa imong Balaod.
Psalms	119	86	Ang tanan nimong kasugoan matuod gayod; sila naglutos kanako sa paagi nga dili matarong; tabangi ako!
Psalms	119	87	Hapit na ako nila maut-ot dinhi sa ibabaw sa yuta; apan wala nako biyai ang imong mga lagda.
Psalms	119	88	Panalipdi ako sumala sa imong gugmang walay paglubad, aron matuman nako ang mga pagpamatuod sa imong baba.
Psalms	119	89	Hangtod sa kahangtoran, O Ginoo, ang imong pulong lig-on diha sa kalangitan.
Psalms	119	90	Ang imong pagkamatinumanon naglungtad ngadto sa tanang mga kaliwatan; imong gipahiluna ang yuta ug kini magpabilin.
Psalms	119	91	Sumala sa imong gitakda, kini nagpadayon hangtod niining adlawa; kay ang tanang mga butang imong mga sulugoon.
Psalms	119	92	Kon ang imong Balaod dili pa maoy akong kalipay, nahanaw na unta ako diha sa akong kasakitan
Psalms	119	93	Dili gayod nako kalimtan ang imong mga lagda. kay tungod niini gihatagan nimo ako ug kinabuhi.
Psalms	119	94	Imoha ako, luwasa ako, kay gitun-an nako ang imong mga lagda.
Psalms	119	95	Ang mga daotan nag-atang sa paglaglag kanako, apan ako namalandong sa imong mga pagpamatuod.
Psalms	119	96	Nakita nako ang kinutoban sa tanang kahingpitan, apan ang imong kasugoan lapad gayod kaayo.
Psalms	119	97	O gihigugma nako pag-ayo ang imong Balaod! Kini mao ang akong pamalandong sa tibuok nga adlaw.
Psalms	119	98	Ang imong kasugoan nakapahimo kanako nga maalamon pa kay sa akong mga kaaway, kay kini ania kanako kanunay.
Psalms	119	99	Aduna akoy labaw pang pagpanabot kay sa tanan nakong magtutudlo, kay ang imong mga pagpamatuod maoy akong pamalandong.
Psalms	119	100	Makasabot ako labaw sa mga tigulang, tungod kay gituman nako ang imong mga lagda.
Psalms	119	101	Gipugngan nako ang akong mga tiil gikan sa tanang dalan nga daotan, aron nga ako makatuman sa imong pulong.
Psalms	119	102	Wala ako motipas gikan sa imong mga tulumanon kay ikaw man ang nagtudlo kanako.
Psalms	119	103	Pagkatam-is gayod sa imong mga pulong sa akong pagtilaw, tam-is pa kay sa dugos diha sa akong baba!
Psalms	119	104	Pinaagi sa imong mga lagda nakabaton ako ug salabotan; tungod niini gidumtan nako ang tanang paagi nga sayop.
Psalms	119	105	Ang imong pulong suga sa akong mga tiil, ug kahayag sa akong agianan.
Psalms	119	106	Nakapanumpa ako ug gipamatud-an nako kini, nga ako magbantay sa matarong nimong mga tulumanon.
Psalms	119	107	Gisakit ako sa hilabihan gayod; hatagi akog kinabuhi, O Ginoo, sumala sa imong pulong!
Psalms	119	108	Dawata, ang akong halad sa pagdayeg, O Ginoo, ug tudloi ako sa imong mga tulumanon.
Psalms	119	109	Ang akong kinabuhi ania kanunay sa akong kamot, apan wala nako kalimti ang imong Balaod.
Psalms	119	110	Ang mga daotan nagbutang ug lit-ag alang kanako apan ako wala mahisalaag gikan sa imong mga lagda.
Psalms	119	111	Ang imong mga pagpamatuod mao ang akong panulundon hangtod sa kahangtoran; kini mao ang kalipay sa akong kasingkasing.
Psalms	119	112	Gikiling nako ang akong kasingkasing sa pagbuhat sa imong mga lagda kanunay, hangtod sa kataposan.
Psalms	119	113	Gidumtan nako ang mga maduhaduhaon, apan gihigugma nako ang imong Balaod.
Psalms	119	114	Ikaw mao ang akong tagoanan ug ang akong taming; ako naglaom sa imong pulong.
Psalms	119	115	Palayo gikan kanako, kamong mga tigbuhat ug daotan, aron nga ako magtuman sa kasugoan sa akong Dios.
Psalms	119	116	Agaka ako sumala sa imong saad aron ako mabuhi, ug ayaw ako pakaulawi sa akong paglaom.
Psalms	119	117	Pabaroga ako aron ako maluwas ug magtahod kanunay sa imong mga lagda.
Psalms	119	118	Gitalikdan nimo ang tanan nga nangasaag gikan sa imong mga lagda, kay ang ilang limbong lawang lamang.
Psalms	119	119	Ang tanang daotan sa yuta gisalikway nimo sama sa taya; busa gihigugma nako ang imong mga pagpamatuod.
Psalms	119	120	Ang akong unod mikurog tungod sa kahadlok kanimo, ug ako nahadlok sa imong mga paghukom.
Psalms	119	121	Nabuhat nako ang kaangayan ug katarong; ayaw ako itugyan sa mga nagdaogdaog kanako.
Psalms	119	122	Ipasalig ang kaayohan sa imong alagad; ayaw itugot nga ang mapahitas-on modaogdaog kanako.
Psalms	119	123	Ang akong mga mata naluya na sa pagpaabot sa imong kaluwasan, ug sa katumanan sa imong saad nga matarong.
Psalms	119	124	Tagda ang imong alagad sumala sa imong gugmang walay paglubad, ug tudloi ako sa imong mga lagda.
Psalms	119	125	Ako imong alagad; hatagi ako ug salabotan, aron ako mahibalo sa imong mga pagpamatuod!
Psalms	119	126	Karon mao na ang panahon nga ang Ginoo molihok, kay gilapas nila ang imong Balaod.
Psalms	119	127	Tungod niana gihigugma nako ang imong kasugoan labaw kay sa bulawan, labaw kay sa inulay nga bulawan.
Psalms	119	128	Busa gimandoan nako ang akong mga lakang pinaagi sa imong mga lagda, ug gidumtan nako ang tanang paagi nga sayop.
Psalms	119	129	Katingalahan ang imong mga pagpamatuod, busa ang akong kalag nagtipig niini.
Psalms	119	130	Ang pagpadayag sa imong mga pulong naghatag ug kahayag, naghatag kini ug salabotan alang sa mga yano.
Psalms	119	131	Gibuka ko ang akong baba ug mihangos, kay nangandoy ako pag-ayo sa imong mga sugo.
Psalms	119	132	Lingia ako ug kaluy-a ako, sumala sa imong naandan nga buhaton niadtong mga nahigugma sa imong ngalan.
Psalms	119	133	Pasunda ang akong mga lakang sa imong saad, ug ayaw itugot nga may bisan unsa nga kadaotan nga maggahom kanako.
Psalms	119	134	Luwasa ako gikan sa pagdaogdaog sa tawo, aron magtuman ako sa imong mga lagda.
Psalms	119	135	Padan-aga ang imong nawong nganhi sa imong alagad ug tudloi ako sa imong mga lagda.
Psalms	119	136	Ang akong mga mata nagpaagas ug daghang luha tungod kay ang mga tawo wala magtuman sa imong Balaod.
Psalms	119	137	Matarong ikaw, O Ginoo, ug matarong ang imong mga paghukom.
Psalms	119	138	Gisugo nimo ang imong mga pagpamatuod diha sa pagkamatarong ug sa bug-os nga pagkamatinumanon.
Psalms	119	139	Ang akong kasibot miut-ot kanako, tungod kay ang akong mga kabatok nangalimot sa imong mga pulong.
Psalms	119	140	Ang imong pulong napamatud-an gayod, ug ang imong alagad nahigugma niini.
Psalms	119	141	Ako gamay ug tinamay, apan wala nako kalimti ang imong mga lagda.
Psalms	119	142	Ang imong pagkamatarong matarong hangtod sa kahangtoran, ug ang imong Balaod matuod.
Psalms	119	143	Kasamok ug kaguol mihakop kanako. apan ang imong kasugoan maoy akong kalipay.
Psalms	119	144	Ang imong mga pagpanamtuod matarong hangtod sa kahangtoran; hatagi ako ug pagpanabot aron ako mabuhi.
Psalms	119	145	Misangpit ako uban sa tibuok nakong kasingkasing, tubaga ako, O Ginoo; tumanon gayod nako ang imong mga lagda.
Psalms	119	146	Nagsangpit ako kanimo; luwasa ako, aron bantayan nako ang imong mga pagpamatuod.
Psalms	119	147	Mibangon ako sa wala pa mobanagbanag ug mituaw ako; naglaom ako diha sa imong mga pulong.
Psalms	119	148	Nagmata ako sa wala pa ang mga pagtukaw sa kagabhion, aron ako mamalandong sa imong saad.
Psalms	119	149	Patalinghogi ang akong tingog sumala sa imong gugmang walay paglubad; panalipdi ang akong kinabuhi, O Ginoo, sumala sa imong hustisya.
Psalms	119	150	Nagpaduol kanako kadtong naglutos kanako uban ang daotang tuyo; layo sila sa imong Balaod.
Psalms	119	151	Apan ikaw ania sa duol, O Ginoo, ug ang tanan nimong mga sugo matuod.
Psalms	119	152	Dugay na akong nahibalo sa imong mga pagpamatuod, nga ikaw nagpahiluna niini hangtod sa kahangtoran.
Psalms	119	153	Lantawa ang akong kasakitan, ug luwasa ako, kay wala nako kalimti ang imong Balaod.
Psalms	119	154	Labani ang akong katungod ug lukata ako; hatagi akog kinabuhi sumala sa imong saad.
Psalms	119	155	Ang kaluwasan layo sa mga daotan, kay wala nila tinguhaa ang imong mga lagda.
Psalms	119	156	Dako ang imong kaluoy, O Ginoo; hatagi ako ug kinabuhi sumala sa imong hustisya.
Psalms	119	157	Daghan ang naglutos kanako ug mibatok kanako, apan wala ako motipas gikan sa imong mga pagpamatuod.
Psalms	119	158	Gitan-aw nako ang mga mabudhion, ug nasubo ako, tungod kay sila wala magtuman sa imong mga sugo.
Psalms	119	159	Tan-awa giunsa nako paghigugma ang imong mga lagda; panalipdi ang akong kinabuhi sumala sa imong gugmang walay paglubad.
Psalms	119	160	Ang kinatibuk-an sa imong pulong kamatuoran, ug ang matag usa sa imong matarong nga mga tulumanon molungtad hangtod sa kahangtoran.
Psalms	119	161	Ang mga pangulo naglutos kanako nga walay gipasikaran, apan ang akong kasingkasing nagbarog nga may kahadlok sa imong mga pulong.
Psalms	119	162	Naglipay ako diha sa imong pulong, sama sa usa nga nakakaplag ug daghang inilog.
Psalms	119	163	Akong gidumtan ug giayran ang kabakakan apan gihigugma nako ang imong Balaod.
Psalms	119	164	Makapito sa usa ka adlaw, ako nagdayeg kanimo, tungod sa imong matarong nga mga tulumanon.
Psalms	119	165	Ang mga nahigugma sa imong Balaod adunay dakong kalinaw; walay makapapandol kanila.
Psalms	119	166	Ako naglaom sa imong pagluwas, O Ginoo, ug nagtuman ako sa imong mga sugo.
Psalms	119	167	Ang akong kalag nagtamod sa imong mga pagpamatuod; gihigugma kini nako sa hilabihan gayod.
Psalms	119	168	Gituman nako ang imong mga lagda ug ang imong mga pagpamatuod; kay ang tanan nakong mga dalan anaa sa imong atubangan.
Psalms	119	169	Ipadangat sa imong atubangan ang akong pagtuaw, O Ginoo; hatagi ako ug salabotan sumala sa imong pulong.
Psalms	119	170	Ipadangat sa imong atubangan ang akong pagpangaliyupo; luwasa ako sumala sa imong pulong.
Psalms	119	171	Ang akong mga ngabil naglitok ug pagdayeg kay ikaw nagtudlo man kanako sa imong mga lagda.
Psalms	119	172	Ang akong dila mag-awit mahitungod sa imong pulong kay ang tanan nimong mga sugo matarong.
Psalms	119	173	Andama ang imong kamot sa pagtabang kanako, kay gipili nako ang imong mga lagda.
Psalms	119	174	Nangandoy ako sa imong pagluwas, O Ginoo, ug ang imong Balaod mao ang akong kalipay.
Psalms	119	175	Tugoti ako nga mabuhi aron ako magdayeg kanimo; ug patabanga kanako ang imong mga tulumanon.
Psalms	119	176	Ako nahisalaag sama sa usa ka nawala nga karnero; pangitaa ang imong alagad, kay wala nako kalimti ang imong kasugoan.
Psalms	12	1	Tabang, Ginoo, kay wala nay usa nga diosnon; kay ang matinumanon nangawala gikan sa mga anak sa mga tawo.
Psalms	12	2	Ang matag usa nagsulti ug bakak ngadto sa iyang silingan; uban sa ngabil nga nag-ulog-ulog ug sa kasingkasing nga palingpaling, sila nagsulti.
Psalms	12	3	Putlon unta sa Ginoo ang tanang mga ngabil nga nag-ulog-ulog, ang dila nga nagsulti ug mga dagkong pagpangandak,
Psalms	12	4	kadtong nag-ingon, “Pinaagi sa among dila mopatigbabaw kami, ang among mga ngabil ania kanamo; kinsa ba ang among agalon?”
Psalms	12	5	“Tungod kay ang mga kabos gilupigan, tungod kay ang mga nanginahanglan nag-agulo, karon motindog ako,” nag-ingon ang Ginoo, “Ibutang nako siya diha sa kasigurohan nga iyang gipangandoy.”
Psalms	12	6	Ang mga saad sa Ginoo maoy mga saad nga lunsay, sama sa plata nga gilunsay diha sa hudno ibabaw sa yuta, gilunsay sa makapito.
Psalms	12	7	Ikaw, O Ginoo, manalipod kanamo; bantayi kami hangtod sa kahangtoran gikan niining kaliwatana.
Psalms	12	8	Ang mga daotan naglakaw sa bisan diin nga dapit, ingon nga ang kangil-ad gipasidunggan taliwala sa mga anak sa mga tawo.
Psalms	120	1	Sa akong kalisdanan mituaw ako sa Ginoo, aron siya motubag kanako:
Psalms	120	2	“Luwasa ako, O Ginoo, gikan sa mga ngabil nga bakakon, gikan sa dila nga malimbongon.”
Psalms	120	3	Unsa ba ang ihatag kanimo? Ug unsa pa ba ang buhaton kanimo, ikaw nga malimbongong dila?
Psalms	120	4	Ang mga hait nga udyong sa sundalo, nga adunay nagbaga nga uling sa kahoyng enebro!
Psalms	120	5	Alaot ako, nga ako milangyaw sa Mesek, nga mipuyo ako sa mga tolda sa Kedar!
Psalms	120	6	Dugay na ang akong puluy-anan diha uban sa mga nagdumot sa kalinaw.
Psalms	120	7	Ako alang sa pakigdait; apan sa dihang ako mosulti, sila alang sa gubat!
Psalms	121	1	Iyahat nako ang akong mga mata ngadto sa kabungtoran; Diin ba maggikan ang akong tabang?
Psalms	121	2	Ang akong tabang naggikan sa Ginoo, nga nagbuhat sa langit ug sa yuta.
Psalms	121	3	Dili niya itugot nga madalin-as ang imong mga tiil; siya nga nagbantay kanimo dili makatulog.
Psalms	121	4	Tan-awa, siya nga nagbantay sa Israel dili mahitagpilaw o mahikatulog.
Psalms	121	5	Ang Ginoo mao ang imong magbalantay; ang Ginoo mao ang imong landong sa imong tuong kamot.
Psalms	121	6	Ang adlaw dili makadaot kanimo panahon sa adlaw, o ang bulan panahon sa kagabhion.
Psalms	121	7	Ang Ginoo maglikay kanimo gikan sa tanan nga kadaotan; siya magbantay sa imong kinabuhi.
Psalms	121	8	Ang Ginoo magbantay sa imong paggula ug sa imong pagsulod sukad niining panahona hangtod sa kahangtoran.
Psalms	122	1	Nalipay ako sa pag-ingon nila kanako, “Mangadto kita sa balay ni Ginoo! ”
Psalms	122	2	Ang among mga tiil nagtindog sulod sa imong mga ganghaan, O Jerusalem!
Psalms	122	3	Jerusalem, gitukod ingon nga usa ka siyudad, hugot nga pagkabugkos,
Psalms	122	4	nga mao ang tungason sa mga banay, ang kabanayan sa Ginoo, ingon nga gisugo alang sa Israel, sa paghatag ug mga pasalamat sa ngalan sa Ginoo.
Psalms	122	5	Didto ang mga trono sa paghukom gipahimutang, ang mga trono sa panimalay ni David.
Psalms	122	6	Pag-ampo alang sa kalinaw sa Jerusalem: “Mouswag unta sila nga nahigugma kanimo!
Psalms	122	7	Ang kalinaw maanaa unta sa sulod sa imong mga paril ug ang kasigurohan sa sulod sa imong mga tore!”
Psalms	122	8	Tungod ug alang sa akong kaigsoonan ug sa akong mga kauban, moingon ako, “Ang kalinaw maanaa unta sulod nimo!”
Psalms	122	9	Tungod ug alang sa panimalay sa Ginoo nga atong Dios, akong pangitaon ang imong kaayohan.
Psalms	123	1	Kanimo giyahat nako ang akong mga mata, O ikaw nga naglingkod nga hari sa kalangitan!
Psalms	123	2	Tan-awa, ingon nga ang mga mata sa mga alagad nagtutok sa kamot sa ilang mga agalon, ingon nga ang mga mata sa sulugoon nga babaye ngadto sa kamot sa iyang agalon nga babaye, mao usab ang among mga mata nagtutok sa Ginoo nga among Dios, hangtod nga siya adunay kaluoy kanamo.
Psalms	123	3	Kaluy-i kami, O Ginoo, kaluy-i kami, kay naghingapin na ang mga pagtamay kanamo.
Psalms	123	4	Dugay na kaayo nga ang among kalag napuno na sa mga pagyubit niadtong anaa sa kasayon, sa pagtamay sa mga mapahitas-on.
Psalms	124	1	Kon dili pa ang Ginoo dapig kanato, —pasultiha ang Israel—
Psalms	124	2	kon dili pa ang Ginoo dapig kanato, sa diha nga ang mga tawo mialsa batok kanato,
Psalms	124	3	gilamoy na unta nila kita nga mga buhi, sa diha nga ang ilang kaligutgot misilaob batok kanato;
Psalms	124	4	unya ang lunop mobanlas na unta kanato, ang baha molapaw na unta kanato;
Psalms	124	5	unya molumos na unta kanato ang nagpungasi nga tubig.
Psalms	124	6	Dalaygon ang Ginoo, nga wala magtugyan kanato ingon nga tukbonon ngadto sa ilang mga ngipon!
Psalms	124	7	Nakaikyas kita sama sa langgam nga gikan sa lit-ag sa mga mangangayam; ang lit-ag nabungkag, ug kita nakalingkawas!
Psalms	124	8	Ang atong tabang anaa sa ngalan sa Ginoo, nga nagbuhat sa langit ug sa yuta.
Psalms	125	1	Kadtong nagsalig sa Ginoo nahisama sa bukid nga Zion, nga dili matarog, apan magpabilin hangtod sa kahangtoran.
Psalms	125	2	Ingon nga ang kabukiran naglibot sa Jerusalem, mao usab ang Ginoo naglibot sa iyang katawhan, sukad niining panahona hangtod sa kahangtoran.
Psalms	125	3	Kay ang setro sa pagkadaotan dili magpabilin sa yuta nga gigahin alang sa mga matarong, kay tingali unya ug ang mga matarong mobakyaw sa ilang mga kamot sa pagbuhat ug sayop.
Psalms	125	4	Buhata ang maayo, O Ginoo, ngadto sa mga maayo, ug ngadto sa mga matarong sa ilang mga kasingkasing!
Psalms	125	5	Apan kadtong mga mitipas ngadto sa ilang mga dalan nga hiwi, ang Ginoo maghingilin uban sa mga tigbuhat ug daotan! Ang kalinaw maanaa unta sa Israel!
Psalms	126	1	Sa dihang gibalik sa Ginoo ang maayong kahimtang sa Zion, kita sama niadtong mga nagdamgo.
Psalms	126	2	Unya ang atong mga baba napuno sa pagkatawa, ug ang atong mga dila sa paghugyaw sa kalipay; unya misulti sila sa kanasoran, “Ang Ginoo nagbuhat ug dagkong mga butang alang kanila.”
Psalms	126	3	Ang Ginoo nagbuhat ug dagkong mga butang alang kanato, kita nalipay.
Psalms	126	4	Ibalik ang among maayong kahimtang O Ginoo, sama sa mga sapa sa Negeb!
Psalms	126	5	Sila nga nagpugas diha sa mga luha mag-ani unta diha sa kalipay!
Psalms	126	6	Siya nga naglakaw nga naghilak, nagdala sa binhi nga igpupugas, mopauli uban sa pagsinggit sa kalipay nga magdala ug mga binangan uban kaniya.
Psalms	127	1	Gawas kon ang Ginoo ang magtukod sa balay, kawang lamang ang kahago niadtong mga nagtukod niini. Gawas kon ang Ginoo ang magbantay sa siyudad, kawang lamang ang pagtukaw sa tawo nga nagbantay.
Psalms	127	2	Kawang lamang ang inyong sayo nga pagbangon ug dugay nga mopahulay magkaon sa pan sa kabudlay, kay siya naghatag ug pagkatulog sa iyang mga gihigugma .
Psalms	127	3	Tan-awa, ang mga anak mao ang panulundon gikan sa Ginoo, ang bunga sa taguangkan mao ang ganti.
Psalms	127	4	Sama sa mga udyong nga anaa sa kamot sa sundalo, mao usab ang mga anak sa pagkabatan-on.
Psalms	127	5	Malipayon ang tawo nga ang iyang sudlanan ug udyong puno niini! Dili sila mabutang sa kaulawan, sa dihang makigsulti siya sa iyang mga kaaway diha sa ganghaan.
Psalms	128	1	Bulahan ang tanan nga may kahadlok sa Ginoo, nga naglakaw subay sa iyang mga dalan!
Psalms	128	2	Magkaon ikaw sa bunga sa kabudlay sa imong mga kamot; magmalipayon ikaw, ug magmaayo kini alang kanimo.
Psalms	128	3	Ang imong asawa mahisama sa mabungahon nga paras, sulod sa imong panimalay Ang imong mga anak mahisama sa mga saha nga olibo, libot sa imong lamisa.
Psalms	128	4	Tan-awa, sa ingon niini panalanginan ang tawo nga may kahadlok sa Ginoo.
Psalms	128	5	Ang Ginoo magpanalangin kanimo gikan sa Zion! Makita unta nimo ang kauswagan sa Jerusalem sa tanang mga adlaw sa imong kinabuhi!
Psalms	128	6	Makita unta nimo ang mga anak sa imong mga anak! Ang kalinaw maanaa sa Israel!
Psalms	129	1	“Sa makadaghan gisakit nila ako sukad pa sa akong pagkabatan-on,” —pasultia ang Israel karon—
Psalms	129	2	“Sa makadaghan gisakit nila ako sukad pa sa akong pagkabatan-on, apan sila wala mopatigbabaw batok kanako.
Psalms	129	3	Ang mga magdadaro nagdaro sa akong likod; gihimo nila nga tag-as ang ilang mga tudling.”
Psalms	129	4	Ang Ginoo matarong; iyang gipamugto ang mga gapos sa mga daotan.
Psalms	129	5	Mahiagom unta sa kaulawan ug manibog ang tanang nagdumot sa Zion!
Psalms	129	6	Himoa sila nga sama sa mga sagbot diha sa mga atop sa balay, nga mangalaya sa dili pa kini motubo,
Psalms	129	7	nga niini ang mag-aani dili makapuno sa iyang kamot o ang nagbugkos sa mga binangan sa iyang sabakan,
Psalms	129	8	samtang kadtong molabay dili moingon, “Ang panalangin sa Ginoo maanaa unta kaninyo! Magpanalangin kami kaninyo sa ngalan sa Ginoo !”
Psalms	13	1	Hangtod kanus-a ba, O Ginoo? Kalimtan ba ako nimo sa dayon? Hangtod kanus-a ba ikaw magtago sa imong nawong gikan kanako?
Psalms	13	2	Hangtod kanus-a ba ako mag-antos sa kasakit sa akong kalag, ug magbaton ug kaguol sa akong kasingkasing sa tibuok nga adlaw? Hangtod kanus-a ba ang pagbayaw sa akong kaaway ibabaw nako?
Psalms	13	3	Tagda ug tubaga ako, O Ginoo nga akong Dios; dan-agi ang akong mga mata, kay tingali unya ug mahikatulog ako ngadto sa kamatayon,
Psalms	13	4	basig moingon ang akong kaaway, “Mipatigbabaw ako kaniya”; ang akong mga kaaway mangalipay tungod kay ako natarog.
Psalms	13	5	Apan sa imong gugmang walay paglubad nagsalig ako; ang akong kasingkasing maglipay tungod sa imong pagluwas.
Psalms	13	6	Mag-awit ako ngadto sa Ginoo, tungod kay nagtagad siya kanako sa madagayaon gayod.
Psalms	130	1	Gikan sa mga kahiladman nagtuaw ako kanimo, O Ginoo!
Psalms	130	2	Ginoo, pamatia ang akong tingog! Papamatia ang imong mga dalunggan sa tingog sa akong mga pagpangamuyo!
Psalms	130	3	Kon ikaw, O Ginoo, nagtimaan pa unta sa mga kasal-anan, O Ginoo, kinsa ba ang makasugakod?
Psalms	130	4	Apan adunay pagpasaylo diha kanimo, aron ikaw takos nga kahadlokan.
Psalms	130	5	Naghulat ako sa Ginoo, ang akong kalag naghulat, ug sa iyang pulong naglaom ako;
Psalms	130	6	ang akong kalag naghulat sa Ginoo, labaw sa mga tawong nagtukaw alang sa kabuntagon, labaw sa mga tawong nagtukaw alang sa kabuntagon.
Psalms	130	7	O Israel, laom diha sa Ginoo! Kay diha sa Ginoo adunay gugmang walay paglubad, ug diha kaniya anaa ang madagayaong paglukat.
Psalms	130	8	Ug iyang lukaton ang Israel gikan sa tanang kasal-anan niini.
Psalms	131	1	O Ginoo ang akong kasingkasing dili palabilabihon, ang akong mga mata dili mapahitas-on; wala ako magbaton ug mga butang nga hilabihan ra ka dagko ug hilabihan ka katingalahan alang kanako.
Psalms	131	2	Apan akong gihupay ug gipahilom ang akong kalag, sama sa usa ka gilutas nga bata diha sa iyang inahan; sama sa usa ka gilutas nga bata mao usab ang akong kalag.
Psalms	131	3	O Israel, laom diha sa Ginoo sukad niining panahona ug hangtod sa kahangtoran.
Psalms	132	1	O Ginoo, hinumdomi si David, ang tanang kalisdanan nga iyang giantos;
Psalms	132	2	giunsa niya pagpanumpa ngadto sa Ginoo, ug sa pagsaad ngadto sa Gamhanang Dios ni Jacob,
Psalms	132	3	“Dili ako mosulod sa akong balay o moadto sa akong higdaanan;
Psalms	132	4	dili nako hatagan ug pagkatulog ang akong mga mata, o paghinanok ang akong mga tabontabon,
Psalms	132	5	hangtod nga makakita ako ug dapit alang sa Ginoo, dapit nga puluy-anan alang sa Gamhanang Dios ni Jacob.”
Psalms	132	6	Tan-awa, nakadungog kita niini didto sa Efrata nakaplagan nato kini sa kapatagan sa Jaar.
Psalms	132	7	“Mangadto kita sa iyang puluy-anan; magsimba kita diha sa iyang tumbanan.”
Psalms	132	8	Tindog, O Ginoo, ug adto sa imong dapit nga pahulayanan, ikaw ug ang sudlanan sa kasabotan sa imong kalig-on.
Psalms	132	9	Pasul-obi sa pagkamatarong ang imong mga pari; ug pahugyawa sa kalipay ang imong mga balaan.
Psalms	132	10	Tungod ug alang kang David nga imong alagad ayaw ipalingiw ang nawong sa imong dinihogan.
Psalms	132	11	Ang Ginoo nanumpa kang David ug usa ka kasaligan nga panumpa nga gikan niini dili na siya mobulag: “Usa sa mga anak sa imong lawas ipahimutang nako sa imong trono.
Psalms	132	12	Kon ang imong mga anak magtamod sa akong kasabotan ug sa akong pagpamatuod nga akong itudlo kanila, ang ilang mga anak usab molingkod sa imong trono hangtod sa kahangtoran.”
Psalms	132	13	Kay ang Ginoo nagpili sa Zion; iya kining gitinguha alang sa iyang puluy-anan:
Psalms	132	14	“Kini mao ang akong dapit nga pahulayanan hangtod sa kahangtoran; dinhi mopuyo ako kay gitinguha ko kini.
Psalms	132	15	Sa madagayaon gayod ako magpanalangin sa iyang pagkaon; tagbawon nako sa pan ang iyang mga kabos.
Psalms	132	16	Ang iyang mga pari akong bistihan ug kaluwasan, ang iyang mga balaan magsinggit sa kalipay.
Psalms	132	17	Didto maghimo ako ug sungay aron motubo alang kang David; ako nag-andam ug lampara alang sa akong dinihogan.
Psalms	132	18	Ang iyang mga kaaway akong bistihan ug kaulawan, apan sa iyang kaugalingon, ang iyang purongpurong magsidlak.”
Psalms	133	1	Tan-awa, unsa ka maayo ug kaanindot kon ang managsoon magpuyo diha sa panaghiusa!
Psalms	133	2	Kini sama sa bililhong lana nga anaa sa ulo, nagdaligdig sa bungot, sa bungot ni Aaron, nagdaligdig sa liab sa iyang mga bisti!
Psalms	133	3	Sama kini sa yamog sa Hermon, nga nangahulog sa kabukiran sa Zion! Kay didto gisugo sa Ginoo ang panalangin, ang kinabuhi nga walay kataposan.
Psalms	134	1	Duol kamo, dayega ang Ginoo, kamong tanan nga mga alagad sa Ginoo, nga nagbarog sa kagabhion diha sa balay sa Ginoo.
Psalms	134	2	Bayawa ninyo ang inyong mga kamot ngadto sa balaang puluy-anan, ug dayga ang Ginoo!
Psalms	134	3	Hinaot nga ang Ginoo magpanalangin kaninyo gikan sa Zion, siya nga nagbuhat sa langit ug sa yuta!
Psalms	135	1	Dayega ang Ginoo. Dayega ninyo ang ngalan sa Ginoo, paghatag ug pagdayeg, O mga alagad sa Ginoo,
Psalms	135	2	kamo nga nagtindog diha sa balay sa Ginoo, diha sa mga hawanan sa balay sa atong Dios!
Psalms	135	3	Dayega ang Ginoo, kay ang Ginoo maayo; awiti ang iyang ngalan kay siya maluluy-on!
Psalms	135	4	Kay ang Ginoo nagpili kang Jacob alang sa iyang kaugalingon, kang Israel ingon nga iyang kaugalingon katigayonan.
Psalms	135	5	Kay nasayod ako nga gamhanan ang Ginoo, ug nga ang atong Ginoo labaw sa tanang mga dios.
Psalms	135	6	Bisan unsa ang gikahimut-an sa Ginoo, iyang gibuhat, didto sa langit ug dinhi sa yuta, diha sa kadagatan ug sa tanang mga kahiladman.
Psalms	135	7	Siya ang nagpasaka sa mga panganod gikan sa mga kinatumyan sa yuta, ang nagbuhat sa mga kilat alang sa ulan ug nagpagula sa hangin gikan sa iyang mga balay tipiganan.
Psalms	135	8	Siya ang milaglag sa mga panganay sa Ehipto, sa tawo ug sa mananap;
Psalms	135	9	nga diha sa imong taliwala, O Ehipto, nagpadala siya ug mga ilhanan ug mga katingalahan batok sa Paraon, ug sa tanan niyang mga alagad;
Psalms	135	10	nga milaglag sa daghang mga nasod, ug mipatay sa mga gamhanang hari,
Psalms	135	11	kang Sihon, nga hari sa mga Amorihanon, ug kang Og nga hari sa Basan, ug sa tanang mga gingharian sa Canaan,
Psalms	135	12	ug naghatag sa ilang yuta ingon nga usa ka panulondon, panulondon ngadto sa iyang katawhan nga Israel.
Psalms	135	13	Ang imong ngalan, O Ginoo, molungtad hangtod sa kahangtoran, ang imong kabantog, O Ginoo, sa tanang mga kaliwatan.
Psalms	135	14	Kay ang Ginoo manalipod sa iyang katawhan, ug kaluy-an niya ang iyang mga alagad.
Psalms	135	15	Ang mga diosdios sa kanasoran mga plata ug bulawan, buhat sa mga kamot sa mga tawo.
Psalms	135	16	Sila adunay mga baba, apan dili sila makasulti; sila adunay mga mata, apan dili sila makakita;
Psalms	135	17	sila adunay mga dalunggan, apan dili makadungog, walay gininhawa sa ilang mga baba.
Psalms	135	18	Mahisama unta kanila ang mga nagbuhat kanila— ang matag usa nga mosalig kanila!
Psalms	135	19	O panimalay sa Israel, dayega ang Ginoo! O panimalay ni Aaron, dayega ang Ginoo!
Psalms	135	20	O panimalay ni Levi, dayega ang Ginoo! Kamo nga may kahadlok sa Ginoo, dayega ang Ginoo!
Psalms	135	21	Dalaygon ang Ginoo gikan sa Zion, siya nga nagpuyo sa Jerusalem! Dayega ang Ginoo!
Psalms	136	1	O pagpasalamat sa Ginoo kay siya maayo man kay ang iyang gugmang walay paglubad naglungtad hangtod sa kahangtoran.
Psalms	136	2	O pagpasalamat sa Dios sa mga dios, kay ang iyang gugmang walay paglubad naglungtad hangtod sa kahangtoran.
Psalms	136	3	O pagpasalamat sa Ginoo sa mga ginoo, kay ang iyang gugmang walay paglubad naglungtad hangtod sa kahangtoran;
Psalms	136	4	kaniya nga mao lamang ang nagbuhat sa dagkong mga katingalahan, kay ang iyang gugmang walay paglubad naglungtad hangtod sa kahangtoran;
Psalms	136	5	kaniya nga pinaagi sa salabotan mihimo sa kalangitan, kay ang iyang gugmang walay paglubad naglungtad hangtod sa kahangtoran;
Psalms	136	6	kaniya nga nagbuklad sa yuta ibabaw sa mga katubigan, kay ang iyang gugmang walay paglubad naglungtad hangtod sa kahangtoran;
Psalms	136	7	kaniya nga nagbuhat sa mga dagkong suga, kay ang iyang gugmang walay paglubad naglungtad hangtod sa kahangtoran;
Psalms	136	8	ang adlaw aron sa paggahom panahon sa adlaw, kay ang iyang gugmang walay paglubad naglungtad hangtod sa kahangtoran;
Psalms	136	9	ang bulan ug mga bitoon aron sa paggahom panahon sa kagabhion, kay ang iyang gugmang walay paglubad naglungtad hangtod sa kahangtoran;
Psalms	136	10	kaniya nga naglaglag sa mga panganay sa Ehipto, kay ang iyang gugmang walay paglubad naglungtad hangtod sa kahangtoran;
Psalms	136	11	ug nagkuha sa Israel gikan sa taliwala nila, kay ang iyang gugmang walay paglubad naglungtad hangtod sa kahangtoran;
Psalms	136	12	pinaagi sa kusgan nga kamot ug sa tinuy-od nga bukton, kay ang iyang gugmang walay paglubad naglungtad hangtod sa kahangtoran;
Psalms	136	13	kaniya nga nagbahin sa Dagat nga Pula, kay ang iyang gugmang walay paglubad naglungtad hangtod sa kahangtoran,
Psalms	136	14	ug naghimo sa Israel nga makaagi sa taliwala niini, kay ang iyang gugmang walay paglubad naglungtad hangtod sa kahangtoran;
Psalms	136	15	apan mibuntog sa Paraon ug sa iyang kasundalohan didto sa Dagat nga Pula, kay ang iyang gugmang walay paglubad naglungtad hangtod sa kahangtoran;
Psalms	136	16	kaniya nga nagmando sa iyang katawhan latas sa kamingawan, kay ang iyang gugmang walay paglubad naglungtad hangtod sa kahangtoran;
Psalms	136	17	kaniya nga milaglag sa gamhanang mga hari, kay ang iyang gugmang walay paglubad naglungtad hangtod sa kahangtoran,
Psalms	136	18	ug mipatay sa mga bantogang hari, kay ang iyang gugmang walay paglubad naglungtad hangtod sa kahangtoran,
Psalms	136	19	kang Sihon nga hari sa mga Amorihanon, kay ang iyang gugmang walay paglubad naglungtad hangtod sa kahangtoran;
Psalms	136	20	ug kang Og nga hari sa Basan, kay ang iyang gugmang walay paglubad naglungtad hangtod sa kahangtoran;
Psalms	136	21	ug naghatag sa ilang yuta ingon nga usa ka panulundon, kay ang iyang gugmang walay paglubad naglungtad hangtod sa kahangtoran;
Psalms	136	22	usa ka panulundon ngadto sa Israel nga iyang alagad, kay ang iyang gugmang walay paglubad naglungtad hangtod sa kahangtoran.
Psalms	136	23	Siya ang nahinumdom kanato sa atong ubos nga kahimtang, kay ang iyang gugmang walay paglubad naglungtad hangtod sa kahangtoran;
Psalms	136	24	ug nagluwas kanato gikan sa atong mga kaaway, kay ang iyang gugmang walay paglubad naglungtad hangtod sa kahangtoran;
Psalms	136	25	siya nga naghatag ug pagkaon sa tanang unod, kay ang iyang gugmang walay paglubad naglungtad hangtod sa kahangtoran.
Psalms	136	26	O pagpasalamat sa Dios sa langit, kay ang iyang gugmang walay paglubad naglungtad hangtod sa kahangtoran.
Psalms	137	1	Sa daplin sa mga suba sa Babilonia, didto kami nanglingkod ug nanghilak sa dihang nahinumdom kami sa Zion.
Psalms	137	2	Sa ibabaw sa kakahoyan didto gipamitay namo ang among mga lira.
Psalms	137	3	Kay didto, ang mga nagbihag kanamo nangayo kanamo ug mga awit ug ang mga nagsakit kanamo, hudyaka, nga nag-ingon, “Awiti kami ug usa sa mga awit sa Zion!”
Psalms	137	4	Unsaon namo pag-awit sa alawiton sa Ginoo dinhi sa laing nasod?
Psalms	137	5	Kon ako malimot kanimo, O Jerusalem, pakuyosa ang akong tuong kamot!
Psalms	137	6	Papilita ang akong dila sa alingagngag sa akong baba, kon ako dili mahinumdom kanimo, kon ang Jerusalem dili nako ibutang nga labing dako nakong kalipay!
Psalms	137	7	Hinumdomi, O Ginoo, batok sa mga kaliwat sa Edom, ang adlaw sa Jerusalem, kon giunsa nila sa pag-ingon, “Gun-oba kini! Hangtod ang mga patukoranan niini!”
Psalms	137	8	O anak nga babaye sa Babilonia, ikaw nga tiglaglag, Magmalipayon siya nga magbalos kanimo sa imong nahimo kanamo!
Psalms	137	9	Magmalipayon siya nga nagkuha sa imong mga kabataan ug mibunal kanila ngadto sa bato!
Psalms	138	1	Magpasalamat ako kanimo, O Ginoo, uban sa tibuok nakong kasingkasing; sa atubangan sa mga diosdios mag-awit ako kanimo ug mga pagdayeg;
Psalms	138	2	magyukbo ako paatubang sa imong Templo nga balaan ug magpasalamat sa imong ngalan tungod sa imong gugmang walay paglubad ug sa imong pagkamatinumanon; kay gibayaw nimo labaw sa tanan ang imong ngalan ug ang imong pulong.
Psalms	138	3	Sa adlaw nga ako nagsangpit, ikaw mitubag kanako, ang kusog sa akong kalag imong gilig-on.
Psalms	138	4	Ang tanang mga hari sa yuta magdayeg kanimo, O Ginoo, kay sila nakadungog sa mga pulong sa imong baba;
Psalms	138	5	ug sila mag-awit sa mga dalan sa Ginoo, kay dako ang himaya sa Ginoo.
Psalms	138	6	Kay bisan ug halangdon pa ang Ginoo, siya nagtagad sa mga ubos ug kahimtang, apan ang mapalabilabihon naila na niya gikan pa sa layo.
Psalms	138	7	Bisan pa ug ako naglakaw taliwala sa kasamok, imong gipanalipdan ang akong kinabuhi, imong gituy-od ang imong kamot batok sa kapungot sa akong mga kaaway ug ang imong tuong kamot nagluwas kanako.
Psalms	138	8	Ang Ginoo magtuman sa iyang katuyoan alang kanako; ang imong gugmang walay paglubad, O Ginoo, naglungtad hangtod sa kahangtoran. Ayaw biyai ang buhat sa kaugalingon nimong mga kamot.
Psalms	139	1	O Ginoo, gisusi nimo ako ug nakaila ikaw kanako!
Psalms	139	2	Ikaw nahibalo sa akong paglingkod ug sa akong pagtindog; ikaw nakasabot sa akong mga hunahuna gikan sa layo.
Psalms	139	3	Ikaw nagsusi sa akong agianan ug sa akong paghigda, ug nahibalo sa tanan nakong mga dalan.
Psalms	139	4	Bisan sa dili pa malitok ang usa ka pulong sa akong dila, ikaw, O Ginoo, nahibalo na sa tanan.
Psalms	139	5	Ikaw nagpalibot kanako sa luyo ug sa atubangan ug nagtapion sa imong kamot kanako.
Psalms	139	6	Ang ingon niini nga kahibalo kahibulongan kaayo alang kanako; habog kini, dili ako makakab-ot niini.
Psalms	139	7	Asa ba ako paingon gikan sa imong Espiritu? O asa ba ako mopalayo gikan sa imong presensiya?
Psalms	139	8	Kon mosaka ako ngadto sa langit, atua ikaw didto! Kon buhaton nako ang akong higdaanan didto sa Sheol, atua ikaw didto!
Psalms	139	9	Kon gamiton nako ang mga pako sa kabuntagon ug magpuyo sa kinalayoang dapit sa dagat,
Psalms	139	10	bisan didto ang imong kamot magtultol kanako, ug ang imong tuong kamot maggunit kanako.
Psalms	139	11	Kon moingon ako, “Patabona kanako ang kangitngit ug ang kahayag nga naglibot kanako mahimong gabii,”
Psalms	139	12	bisan ang kangitngit dili ngitngit alang kanimo, ang kagabhion hayag sama sa adlawan; kay ang kangitngit sama sa kahayag alang kanimo.
Psalms	139	13	Kay ikaw ang nag-umol sa akong mga sulod nga bahin; ikaw ang naghulma kanako diha sa tagoangkan sa akong inahan.
Psalms	139	14	Gidayeg ko ikaw, kay makalilisang ug katingalahan ang pagbuhat kanako, Katingalahan ang imong mga buhat! Nahibalo ako niana pag-ayo;
Psalms	139	15	ang akong lawas wala matago gikan kanimo, sa diha nga gibuhat ako sa tago, sa makuti gibuhat sa kinahiladman sa yuta.
Psalms	139	16	Ang imong mga mata nakakita sa akong lawas nga wala pa maumol, diha sa imong basahon nasulat ang tanan niini, ang mga adlaw nga natakda alang kanako, sa diha nga wala pay usa niini.
Psalms	139	17	Pagkabililhon sa imong mga hunahuna alang kanako, O Dios! Pagkadako sa gidaghanon nila!
Psalms	139	18	Kon ihapon nako sila, daghan pa sila kay sa balas. Sa akong pagmata, ako anaa gihapon kanimo.
Psalms	139	19	O pamatyon unta nimo ang mga daotan, O Dios, ug ang mga tawo nga giuhaw sa dugo magpalayo unta kanako,
Psalms	139	20	mga tawo nga nagsulti ug daotan batok kanimo, nga nagbayaw sa ilang kaugaligon batok kanimo alang sa daotan.
Psalms	139	21	Wala ba nako kasilagi ang nasilag kanimo, O Ginoo ? Ug wala ba nako dumti ang mialsa batok kanimo?
Psalms	139	22	Gikasilagan ko sila sa hingpit nga kasilag; giisip ko sila nga akong mga kaaway.
Psalms	139	23	Susiha ako, O Dios, ug hibaloi ang akong kasingkasing! Sulayi ako ug hibaloi ang akong mga hunahuna!
Psalms	139	24	Ug tan-awa kon aduna bay daotan nga pamaagi dinhi kanako, Ug tultoli ako sa dalan nga walay kataposan!
Psalms	14	1	Ang buangbuang nag-ingon diha sa iyang kasingkasing, “Walay Dios.” Dunot sila, nagbuhat ug mga buhat nga dulumtanan, walay si bisan kinsa nga nagbuhat ug maayo.
Psalms	14	2	Ang Ginoo nagsud-ong gikan sa langit ngadto sa mga anak sa mga tawo, sa pagtan-aw kon may usa ba nga maalam, nga nangita sa Dios.
Psalms	14	3	Silang tanan nangasaag, sila nangadunot sa tingob; walay si bisan kinsa nga nagbuhat ug maayo, wala, walay bisan usa.
Psalms	14	4	Wala ba silay kahibalo, ang tanan nga tigbuhat ug daotan nga naglamoy sa akong katawhan ingon sa pagkaon nila ug pan, ug wala magsangpit sa Ginoo?
Psalms	14	5	Didto mangahadlok sila sa hilabihan, kay ang Dios anaa man sa kaliwatan sa mga matarong.
Psalms	14	6	Ang plano sa kabos inyong gipakaulawan, apan ang Ginoo mao ang iyang dalangpanan.
Psalms	14	7	O ang kaluwasan alang sa Israel moabot unta gikan sa Zion! Sa diha nga ang Ginoo magpahiuli sa katigayonan sa iyang katawhan, si Jacob maglipay, si Israel magmaya.
Psalms	140	1	Luwasa ako, O Ginoo, gikan sa mga tawo nga daotan; panalipdi ako gikan sa bangis nga mga tawo
Psalms	140	2	nga naglaraw ug mga buhat nga daotan diha sa ilang kasingkasing, ug sa kanunay nag-aghat sa pagpakiggubat.
Psalms	140	3	Gibaid nila ang ilang mga dila sama sa dila sa bitin, ug sa ilalom sa ilang mga ngabil anaa ang kalala sa bitin. Selah
Psalms	140	4	Bantayi ako, O Ginoo, gikan sa mga kamot sa daotan; panalipdi ako gikan sa bangis nga tawo nga naglaraw sa pagpapandol sa akong mga tiil.
Psalms	140	5	Mga mapahitas-on nga mga tawo nagtago ug lit-ag alang kanako, ug pinaagi sa mga pisi nagbukhad sila ug pukot, sa daplin sa agianan nagbutang sila ug mga laang alang kanako. Selah
Psalms	140	6	Miingon ako sa Ginoo, “Ikaw mao ang akong Dios; patalinghugi ang tingog sa akong mga pangaliyupo, O Ginoo !”
Psalms	140	7	O Ginoo, akong Ginoo, akong lig-on nga manluluwas, ikaw nagtabon sa akong ulo sa adlaw sa gubat.
Psalms	140	8	Ayaw itugot, O Ginoo, ang mga tinguha sa daotan; ayaw palamposa ang iyang daotang laraw! Selah
Psalms	140	9	Kadtong naglibot kanako naghangad sa ilang ulo; malumos unta sila sa mga pagdaot sa ilang kaugalingong mga ngabil!
Psalms	140	10	Ipahulog sa ibabaw nila ang mga nagbaga nga uling! Ipatambog sila ngadto sa mga gahong diin sila dili na makagula!
Psalms	140	11	Ayaw palamposa dinhi sa yuta ang mga tigbutangbutang; ipahiagom dayon ang daotan ngadto sa bangis nga tawo!
Psalms	140	12	Nasayod ako nga ang Ginoo naglaban sa katungod sa mga sinakit, ug nagpahamtang sa hustisya alang sa mga nangkinahanglan.
Psalms	140	13	Ang mga matarong magpasalamat gayod sa imong ngalan; ang mga matarong mopuyo diha sa imong atubangan.
Psalms	141	1	Nagsangpit ako kanimo, O Ginoo; pagdali nganhi kanako! Patalinghogi ang akong tingog sa diha nga ako mosangpit kanimo!
Psalms	141	2	Itugot nga ang akong pag-ampo isipon nga insenso sa imong atubangan, ug ang pagbayaw sa akong mga kamot ingon nga halad inihaw sa kahaponon!
Psalms	141	3	Butangi ug bantay ang akong baba, O Ginoo, bantayi ang pultahan sa akong mga ngabil!
Psalms	141	4	Ayaw ikiling ang akong kasingkasing ngadto sa bisan unsa nga daotan, aron sa paghago sa akong kaugaligon sa mga buhat nga daotan, kauban sa mga tawo nga nagbuhat ug kasal-anan; ug ayaw ako pakan-a sa ilang mga maayo nga pagkaon!
Psalms	141	5	Ipahampak o ipabadlong ako sa tawong matarong usa kini ka kaluoy, apan ayaw gayod itugot nga ang lana sa daotan idihog sa akong ulo; kay ang akong pag-ampo kanunay nga batok sa ilang daotang nga buhat.
Psalms	141	6	Sa diha nga sila itugyan ngadto sa mga magpahamtang ug silot kanila, ilang mahibaloan nga ang akong pulong matuod.
Psalms	141	7	Sama sa usa ka bato nga gibuak sa usa ka tawo ug gigupok diha sa yuta, mao usab ang atong mga bukog mangakatag sa baba sa lubnganan.
Psalms	141	8	Apan ang akong mga mata gitutok kanimo, O Dios, akong Ginoo; diha kanimo midangop ako; ayaw ako biyai nga walay panalipod!
Psalms	141	9	Ilikay ako gikan sa lit-ag nga ilang gibutang alang kanako, ug gikan sa mga laang sa mga tigbuhat ug daotan!
Psalms	141	10	Pasagdi nga mahulog ang mga daotan ngadto sa ilang kaugalingong mga pukot, samtang ako makaikyas.
Psalms	142	1	Sa akong tingog mituaw ako ngadto sa Ginoo, uban sa akong tingog nangamuyo ako sa Ginoo,
Psalms	142	2	gibubo nako ang akong mulo sa atubangan niya, gisugid nako ang akong kaguol sa iyang atubangan.
Psalms	142	3	Sa diha nga maluya ang akong espiritu, ikaw nahibalo sa akong dalan! Sa dalan diin ako maglakaw sila nagtago ug lit-ag alang kanako.
Psalms	142	4	Mitan-aw ako ngadto sa tuo ug nagbantay apan walay bisan kinsa nga nakamatikod kanako, walay dalangpanan nga nagpabilin kanako, walay bisan kinsa nga nagtagad kanako.
Psalms	142	5	Kanimo mituaw ako, O Ginoo; ako miingon, “Ikaw mao ang akong dalangpanan, ang akong bahin dinhi sa yuta sa mga buhi.”
Psalms	142	6	Patalinghogi ang akong pagtuaw; kay gipaubos ako pag-ayo! Luwasa ako gikan sa mga naglutos kanako; kay sila hilabihan ka kusgan alang kanako!
Psalms	142	7	Kuhaa ako gikan sa bilanggoan, aron ako makapasalamat sa imong ngalan! Ang mga matarong maglibot kanako kay ikaw maghimo kanako nga madagayaon.
Psalms	143	1	Pamatia ang akong pag-ampo, O Ginoo patalinghugi ang akong mga pangaliyupo diha sa imong pagkamatinumanon; sa imong pagkamatarong tubaga ako.
Psalms	143	2	Ayaw hukmi ang imong alagad; kay walay tawo nga buhi nga matarong sa imong atubangan.
Psalms	143	3	Kay ang kaaway naggukod kanako; iyang gidugmok ang akong kinabuhi ngadto sa yuta; iya akong gipalingkod diha sa kangitngit sama niadtong dugay nang namatay.
Psalms	143	4	Busa ang akong espiritu naluya sa sulod nako; ang akong kasingkasing sa sulod nako nakulbaan.
Psalms	143	5	Nahinumdom ako sa kanhing mga adlaw, namalandong ako sa tanan nga imong nabuhat; naghanduraw ako sa nahimo sa imong mga kamot.
Psalms	143	6	Gituy-od nako ang akong mga kamot nganha kanimo; ang akong kalag giuhaw kanimo sama sa yuta nga uga. Selah
Psalms	143	7	Pagdali sa pagtubag kanako, O Ginoo! Naluya na ang akong espiritu! Ayaw tagoa ang imong nawong gikan kanako, aron dili ako mahisama niadtong mga nanganaog ngadto sa Gahong.
Psalms	143	8	Ipabati kanako sa kabuntagon ang imong gugmang walay paglubad, kay diha kanimo gibutang nako ang akong pagsalig. Tudloi ako sa dalan nga akong subayon, kay nganha kanimo gibayaw nako ang akong kalag.
Psalms	143	9	Luwasa ako, O Ginoo, gikan sa akong mga kaaway! Midagan ako nganha kanimo aron sa pagdangop.
Psalms	143	10	Tudloi ako sa pagbuhat sa imong kabubut-on, kay ikaw mao ang akong Dios! Himoa nga ang imong maayong Espiritu magtultol kanako sa patag nga agianan.
Psalms	143	11	Tungod ug alang sa imong ngalan, O Ginoo, panalipdi ang akong kinabuhi! Diha sa imong pagkamatarong dad-a ako gikan sa kasamok!
Psalms	143	12	Ug diha sa imong gugmang walay paglubad laglaga ang akong mga kaaway, ug laglaga ang tanan nakong mga kabatok kay ako imong alagad.
Psalms	144	1	Dalaygon ang Ginoo nga akong bato, nga nagtudlo sa akong mga kamot sa pagpakiggubat, ug sa akong mga tudlo sa pagpakig-away;
Psalms	144	2	Ang akong bato ug ang akong kuta, ang akong tigpanalipod ug akong manluluwas, ang akong taming, nga mao ang akong gidangpan, nga nagbuntog sa katawhan ubos kaniya.
Psalms	144	3	O Ginoo, unsa ba ang tawo, nga ikaw nagtagad man kaniya, o ang anak sa tawo nga ikaw naghunahuna man kaniya?
Psalms	144	4	Ang tawo sama sa gininhawa ang iyang mga adlaw sama sa lumalabay nga anino.
Psalms	144	5	Ipaubos ang imong kalangitan, O Ginoo, ug kanaog! Hikapa ang kabukiran aron kini moaso!
Psalms	144	6	Pakidlata ang mga kilat ug patibulaaga sila, ipadala ang imong mga udyong ug buntoga sila!
Psalms	144	7	Tuy-ora ang imong kamot gikan sa kahitas-an, luwasa ako ug ipalingkawas ako gikan sa daghang katubigan, gikan sa kamot sa mga langyaw,
Psalms	144	8	nga ang mga baba nagsulti ug bakak, ug nga ang tuong kamot mao ang tuong kamot sa kabakakan.
Psalms	144	9	Moawit ako ug bag-ong alawiton kanimo, O Dios; sa alpa nga may napulo ka kuwedras magtugtog ako alang kanimo,
Psalms	144	10	nga naghatag ug kadaogan sa mga hari, nga nagluwas kang David nga imong alagad.
Psalms	144	11	Luwasa ako, gikan sa bangis nga espada ug luwasa ako gikan sa kamot sa mga langyaw, nga ang mga baba nagsulti ug bakak, ug nga ang tuong kamot mao ang tuong kamot sa kabakakan.
Psalms	144	12	Ang among mga anak nga lalaki diha sa ilang kabatan-on, mahisama unta sa mga tanom nga hingpit nga pagkatubo, ang among mga anak nga babaye mahisama unta sa mga haligi sa daplin nga gitabas alang sa pagtukod sa balay sa hari;
Psalms	144	13	mapuno unta ang among mga kamalig, nga sangkap sa tanang matang sa abot; ang among mga karnero magpasanay unta ug linibo, ug tagnapulo ka libo sa among mga kapatagan;
Psalms	144	14	Ang among kahayopan modaghan unta ang mga nati nga walay madaot o makuha; wala untay maghilak sa kasubo diha sa among kadalanan!
Psalms	144	15	Malipayon ang katawhan nga natumngan sa maong mga panalangin? Malipayon ang katawhan nga ang ilang Dios mao ang Ginoo!
Psalms	145	1	Dayegon ko ikaw, akong Dios ug Hari, ug dayegon nako ang imong ngalan hangtod sa kahangtoran.
Psalms	145	2	Matag adlaw magdayeg ako kanimo, ug magdayeg sa imong ngalan hangtod gayod sa kahangtoran.
Psalms	145	3	Gamhanan ang Ginoo ug takos gayod nga dayegon, ug ang iyang pagkagamhanan dili gayod matukib.
Psalms	145	4	Ang usa ka kaliwatan magdayeg sa imong mga buhat ngadto sa laing kaliwatan, ug magpahayag sa imong mga gamhanang buhat.
Psalms	145	5	Mahitungod sa katahom sa himaya sa imong pagkahalangdon, ug sa imong mga buhat nga kahibulongan, mamalandong ako.
Psalms	145	6	Ang katawhan magsangyaw sa gahom sa makalilisang nimo nga mga buhat, ug ako magpahayag sa imong pagkagamhanan.
Psalms	145	7	Ipanugilon nila ang kabantog sa imong madagayaong kaayo, ug mag-awit sa kusog sa imong pagkamatarong.
Psalms	145	8	Ang Ginoo puno sa grasya ug maluluy-on, hinay sa pagkasuko ug madagayaon sa gugmang walay paglubad.
Psalms	145	9	Ang Ginoo maayo sa tanan ug ang iyang kaluoy anaa sa ibabaw sa tanan niyang mga binuhat.
Psalms	145	10	Ang tanan nimong mga buhat magpasalamat kanimo, O Ginoo, ug ang tanan nimong mga balaan magdayeg kanimo!
Psalms	145	11	Sila magsulti mahitungod sa himaya sa imong gingharian, ug magsugilon mahitungod sa imong gahom
Psalms	145	12	aron sa pagpahibalo sa mga anak sa katawhan sa imong gamhanang mga buhat ug sa mahimayaong katahom sa imong gingharian.
Psalms	145	13	Ang imong gingharian usa ka dayong gingharian ug ang imong paghari molungtad ngadto sa tanang mga kaliwatan. Ang Ginoo matinumanon sa tanan niyang mga pulong, ug puno sa grasya diha sa tanan niyang mga buhat.
Psalms	145	14	Ang Ginoo nagtuboy niadtong tanang mga nangapukan, ug nagbangon sa tanang mga nasukamod.
Psalms	145	15	Ang mga mata sa tanan nagtan-aw kanimo; ug ikaw naghatag kanila sa ilang pagkaon sa tukmang panahon.
Psalms	145	16	Imong gibukhad ang imong kamot, imong gitagbaw ang tinguha sa tanang butang nga buhi.
Psalms	145	17	Ang Ginoo matarong sa tanan niyang mga paagi, ug maayo sa tanan niyang mga buhat.
Psalms	145	18	Ang Ginoo duol sa tanan nga nagsangpit kaniya, sa tanan nga nagsangpit kaniya sa kamatuoran.
Psalms	145	19	Siya magtuman sa tinguha sa tanan nga may kahadlok kaniya, siya usab mamati sa ilang pagtuaw ug magluwas kanila.
Psalms	145	20	Ang Ginoo manalipod sa tanan nga nahigugma kaniya apan ang tanang mga daotan iyang laglagon.
Psalms	145	21	Ang akong baba magsulti sa pagdayeg sa Ginoo, ug ipagdayeg sa tanan nga unod ang iyang balaan nga ngalan hangtod gayod sa kahangtoran.
Psalms	146	1	Dayega ang Ginoo! Dayega ang Ginoo, O akong kalag!
Psalms	146	2	Akong dayegon ang Ginoo samtang buhi pa ako; mag-awit ako ug mga pagdayeg ngadto sa akong Dios samtang buhi pa ako.
Psalms	146	3	Ayaw ibutang ang inyong pagsalig sa mga pangulo, sa anak sa tawo, nga kaniya walay tabang.
Psalms	146	4	Sa dihang mobiya ang iyang gininhawa, siya mobalik sa iyang yuta; niana gayong adlawa mahanaw ang iyang mga laraw.
Psalms	146	5	Malipayon siya nga ang tabang mao ang Dios ni Jacob, nga ang paglaom anaa sa Ginoo nga iyang Dios,
Psalms	146	6	nga nagbuhat sa langit ug sa yuta, sa dagat, ug sa tanan nga anaa niini; nga magmatinumanon hangtod sa kahangtoran;
Psalms	146	7	nga nagpahamtang sa hustisya alang sa mga dinaogdaog; nga naghatag ug pagkaon sa mga gigutom. Ang Ginoo nagpahigawas sa mga binilanggo;
Psalms	146	8	ang Ginoo nagpabuka sa mga mata sa mga buta. Ang Ginoo nagpatindog niadtong mga nagsukamod; ang Ginoo nahigugma sa mga matarong.
Psalms	146	9	Ang Ginoo nagbantay sa mga dumuduong, siya nagtuboy sa mga biyuda ug sa mga wala nay amahan; apan ang dalan sa mga daotan iyang gilaglag.
Psalms	146	10	Ang Ginoo maghari hangtod sa kahangtoran, ang imong Dios, O Zion, ngadto sa tanang mga kaliwatan. Dayega ang Ginoo!
Psalms	147	1	Dayga ang Ginoo ! Kay maayo man ang pag-awit ug mga pagdayeg sa atong Dios; kay siya puno sa grasya ug angay ang awit sa pagdayeg.
Psalms	147	2	Ang Ginoo nagpatindog sa Jerusalem; gitigom niya ang mga sinalikway sa Israel.
Psalms	147	3	Iyang giayo ang mga kasingkasing nga nasubo, ug gibugkosan ang ilang mga samad.
Psalms	147	4	Iyang giihap ang gidaghanon sa mga bituon; iyang gihatag kanilang tanan ang ilang mga ngalan.
Psalms	147	5	Gamhanan ang atong Ginoo, ug madagayaon sa gahom, ang iyang salabotan dili masukod.
Psalms	147	6	Ang Ginoo nagtuboy sa mga giyatakan, iyang gipalukapa ang daotan ngadto sa yuta.
Psalms	147	7	Pag-awit alang sa Ginoo uban ang pagpasalamat, paghimo ug huni pinaagi sa lira ngadto sa atong Dios!
Psalms	147	8	Iyang gitabonan ang kalangitan pinaagi sa mga panganod, nag-andam siya ug ulan alang sa yuta, nagpaturok siya ug sagbot diha sa kabungtoran.
Psalms	147	9	Iyang gihatagan ang mga mananap sa ilang pagkaon, ug sa mga kuyabog sa mga uwak nga nag-iyagak.
Psalms	147	10	Ang iyang kahimuot wala diha sa kusog sa kabayo, o ang iyang kalipay diha sa mga tiil sa tawo;
Psalms	147	11	apan ang Ginoo may kalipay diha sa mga may kahadlok kaniya, diha sa mga naglaom sa iyang gugmang walay paglubad.
Psalms	147	12	Dayega ang Ginoo, O Jerusalem! Dayega ang imong Dios, O Zion!
Psalms	147	13	Kay iyang gilig-on ang mga trangka sa imong mga ganghaan; iyang gipanalanginan ang imong mga anak nga anaa kanimo.
Psalms	147	14	Siya naghimo ug pakigdait sulod sa imong mga utlanan; gibusog niya ikaw sa labing maayo nga trigo.
Psalms	147	15	Siya nagpadala sa iyang sugo ngadto sa yuta; ang iyang pulong midagan nga tulin.
Psalms	147	16	Siya naghatag ug yelo sama sa balhibo sa karnero; gikatag niya ang tun-og sama sa mga abo.
Psalms	147	17	Gisalibay niya ang iyang yelo sama sa mga tinipik; kinsay makasugakod sa atubangan sa iyang katugnaw?
Psalms	147	18	Siya nagpadala sa iyang pulong ug gitunaw kini; gipahuros niya ang iyang hangin ug mibul-og ang katubigan.
Psalms	147	19	Gipahayag niya ang iyang pulong ngadto kang Jacob, ang iyang mga lagda ug ang mga tulumanon ngadto kang Israel.
Psalms	147	20	Wala niya buhata ang ingon niini ngadto sa bisan unsa nga nasod; wala sila mahibalo sa iyang mga tulumanon. Dayega ang Ginoo!
Psalms	148	1	Dayega ang Ginoo! dayega ang Ginoo gikan sa kalangitan, Dayga siya diha sa kahitas-an!
Psalms	148	2	Dayega siya, kamong tanan niyang mga anghel, dayega siya, kamong tanan niyang mga panon!
Psalms	148	3	Dayega siya, adlaw ug bulan, dayega siya, kamong tanang nagdan-ag nga kabituonan!
Psalms	148	4	Dayega siya, kamong mga kinahabogang kalangitan, ug kamong katubigan nga anaa sa ibabaw sa kalangitan!
Psalms	148	5	Ipadayeg kanila ang ngalan sa Ginoo! Kay siya nagsugo ug sila nangahimo.
Psalms	148	6	Ug gipahimutang niya sila hangtod sa kahangtoran; iyang gihimo ang ilang utlanan nga dili kaagian.
Psalms	148	7	Dayega ang Ginoo gikan sa yuta, kamo nga mga mananap sa dagat ug tanan nga mga kahiladman,
Psalms	148	8	kalayo ug ulan nga yelo, yelo ug katugnaw, hangin sa bagyo nga nagtuman sa iyang sugo!
Psalms	148	9	Kabukiran ug tanang kabungtoran, mga kahoyng mamunga, ug tanang mga cedro!
Psalms	148	10	Mga mananap ug tanang kahayopan, mga butang nga nagkamang ug naglupad nga kalanggaman!
Psalms	148	11	Mga hari sa yuta ug tanan nga mga katawhan, mga kadagkoan ug tanang mga pangulo sa yuta!
Psalms	148	12	Mga batan-ong lalaki ug mga batan-ong babaye, mga tigulang ug kabataan!
Psalms	148	13	Ipadayeg kanila ang ngalan sa Ginoo; kay ang iyang ngalan lamang mao ang gibayaw; ang iyang himaya labaw sa yuta ug sa langit.
Psalms	148	14	Nagpatindog siya ug usa ka sungay alang sa iyang katawhan, pagdayeg alang sa tanan niyang mga balaan, alang sa katawhan sa Israel nga duol kaniya. Dayega ang Ginoo!
Psalms	149	1	Dayega ang Ginoo! Awiti ang Ginoo ug bag-ong alawiton, pagdayeg kaniya diha sa katilingban sa mga matinumanon!
Psalms	149	2	Pamayaa si Israel diha sa iyang Magbubuhat, palipaya ang mga anak sa Zion diha sa ilang Hari.
Psalms	149	3	Ipadayeg kanila ang iyang ngalan uban sa pagsayaw, mag-awit kaniya pinaagi sa gagmay nga tambor ug sa alpa!
Psalms	149	4	Kay ang Ginoo mahimuot sa iyang katawhan, iyang dayandayanan ang mga mapaubsanon uban sa kadaogan.
Psalms	149	5	Padayega ang mga matinumanon diha sa himaya; paawita sila sa kalipay diha sa ilang mga higdaanan.
Psalms	149	6	Maanaa unta sa ilang mga baba ang taas nga pagdayeg sa Dios, ug ang espada nga duhay sulab sa ilang kamot,
Psalms	149	7	aron sa pagpanimalos sa mga nasod, ug sa pagsilot sa mga katawhan,
Psalms	149	8	sa paggapos sa ilang mga hari pinaagi sa mga kadena, ug sa ilang mga halangdon sa mga posas nga puthaw
Psalms	149	9	aron sa pagpahamtang kanila sa hukom nga nasulat! Kini himaya alang sa tanan niyang mga matinumanon. Dayega ang Ginoo!
Psalms	15	1	O Ginoo, kinsa man ang magpabilin sa imong Tolda? Kinsa man ang magpuyo sa imong bungtod nga balaan?
Psalms	15	2	Siya nga naglakaw nga dili masaway ug nagbuhat sa matarong, ug nagsulti sa kamatuoran gikan sa iyang kasingkasing;
Psalms	15	3	siya nga wala magbutangbutang pinaagi sa iyang dila, ug wala magbuhat ug daotan ngadto sa iyang higala, wala usab magpasipala batok sa iyang isigkatawo;
Psalms	15	4	sa iyang mga mata gitamay ang tawo nga dunot ug kasingkasing, apan nagtahod siya sa mga may kahadlok sa Ginoo; mobarog sa iyang panumpa bisan kini makasakit kaniya;
Psalms	15	5	wala magpahulam sa iyang salapi aron patuboan, ug wala magdawat ug suborno batok niadtong walay sala. Siya nga nagbuhat niining mga butanga dili gayod matarog.
Psalms	150	1	Dayega ang Ginoo! Dayega ang Dios diha sa iyang balaang puluy-anan; dayega siya diha sa iyang gamhanang kalangitan!
Psalms	150	2	Dayga siya tungod sa iyang mga buhat nga gamhanan; dayega siya sumala sa hilabihan niyang pagkagamhanan!
Psalms	150	3	Dayega siya uban sa tingog sa trumpeta; dayega siya uban sa lira ug alpa!
Psalms	150	4	Dayega siya uban sa tambor ug pagsayaw; dayega siya uban ang mga tulunggon nga may kuwerdas ug sa plawta!
Psalms	150	5	Dayega siya uban sa mga piyangpiyang nga magtunog; dayega siya uban sa lanog nga mga piyangpiyang!
Psalms	150	6	Ang tanan nga nagginhawa, padayega sa Ginoo! Dayega ang Ginoo!
Psalms	16	1	Panalipdi ako, O Dios, kay diha kanimo midangop ako.
Psalms	16	2	Ako nag-ingon sa Ginoo, “Ikaw mao ang akong Ginoo, ako walay kaayohan gawas kanimo.”
Psalms	16	3	Mahitungod sa mga balaan nga ania sa yuta, sila mao ang mga halangdon, nga kanila anaa ang hingpit nako nga kalipay.
Psalms	16	4	Kadtong magpili sa laing dios, magpadaghan sa ilang pag-antos dili nako ibubo ang ilang mga halad nga dugo, o litokon ang ilang mga ngalan sa akong mga ngabil.
Psalms	16	5	Ang Ginoo mao ang bahin nga akong panulundon ug ang akong kupa; ikaw nagkupot sa akong panulundon.
Psalms	16	6	Ang mga utlanan nahiluna kanako sa mga maayong dapit; Oo, ako adunay panulundon nga maayo.
Psalms	16	7	Magdayeg ako sa Ginoo nga naghatag kanako ug tambag; ang akong kasingkasing nagpahimangno kanako panahon sa kagabhion.
Psalms	16	8	Gipahiluna nako kanunay ang Ginoo diha sa akong atubangan; tungod kay anaa siya sa akong tuong kamot, ako dili matarog.
Psalms	16	9	Busa nagmaya ang akong kasingkasing ug naglipay ang akong kalag; ang akong lawas magpuyo usab nga layo sa kakuyaw.
Psalms	16	10	Tungod kay dili man nimo itugyan ang akong kalag ngadto sa Sheol, dili ikaw motugot nga ang imong balaan makakita sa Gahong.
Psalms	16	11	Imong gipakita kanako ang dalan sa kinabuhi; diha sa imong atubangan anaa ang kahingpitan sa kalipay; diha sa imong tuong kamot anaa ang kalipay nga walay kataposan.
Psalms	17	1	Pamatia ang hangyo nga matarong, O Ginoo; tagda ang akong pagtuaw! Dungga ang akong pag-ampo nga gikan sa dili malimbongon nga ngabil!
Psalms	17	2	Patunghaa ang hukom alang kanako gikan kanimo! Patan-awa ang imong mga mata sa matarong!
Psalms	17	3	Kon imong sulayan ang akong kasingkasing, kon imo akong duawon sa kagabhion, kon sulayan nimo ako, dili ikaw makakaplag ug pagkadaotan dinhi kanako; ang akong baba dili maglapas.
Psalms	17	4	Mahitungod sa mga buhat sa mga tawo, pinaagi sa pulong sa imong mga ngabil naglikay ako sa mga dalan sa mga bangis.
Psalms	17	5	Ang akong mga lakang nagpadayon diha sa imong mga dalan; ang akong mga tiil wala madakin-as.
Psalms	17	6	Ako nagtawag kanimo, kay ikaw motubag kanako, O Dios; ikiling kanako ang imong igdulungog, pamatia ang akong mga pulong.
Psalms	17	7	Ipakita nga katingalahan ang imong gugma nga walay paglubad, O ikaw nga nagluwas niadtong nangita ug kadangpan gikan sa ilang mga kaaway nganha sa imong tuong kamot.
Psalms	17	8	Ampingi ako ingon sa kalimutaw sa mata; tagoi ako diha sa landong sa imong mga pako,
Psalms	17	9	gikan sa mga daotan nga molaglag kanako, sa akong mga bangis nga mga kaaway nga naglibot kanako.
Psalms	17	10	Gitakpan nila ang ilang kasingkasing gikan sa pagkaluoy; pinaagi sa ilang baba nagsulti sila nga mapahitas-on.
Psalms	17	11	Gisunodsunod nila ako; karon naglibot sila kanako; sila nagtutok sa ilang mga mata aron sa pagtumba kanako sa yuta.
Psalms	17	12	Sama sila sa liyon nga naghinamhinam sa pagkuniskunis, sama sa batan-on nga liyon nga nag-atang diha sa tago.
Psalms	17	13	Tindog, O Ginoo , atubanga sila, buntoga sila! Luwasa ang akong kalag gikan sa daotan pinaagi sa imong espada,
Psalms	17	14	gikan sa mga tawo, pinaagi sa imong kamot, O Ginoo, gikan sa mga tawo nga ang bahin sa kinabuhi iya sa kalibotan. Mapuno unta ang ilang tiyan sa unsay imong gitagana alang kanila; makabaton unta ang ilang mga anak ug labaw pa; magbilin unta sila alang sa ilang mga bata.
Psalms	17	15	Alang kanako, magsud-ong ako sa imong nawong diha sa pagkamatarong; sa diha nga mahigmata ako, matagbaw ako sa pagsud-ong sa imong dagway.
Psalms	18	1	Gihigugma ko ikaw, O Ginoo, akong kusog.
Psalms	18	2	Ang Ginoo mao ang akong bato ug ang akong kuta ug ang akong manluluwas, akong Dios, akong bato nga diha kaniya ako midangop, akong taming, ug sungay sa akong kaluwasan, akong lig-ong salipdanan.
Psalms	18	3	Nagtawag ako sa Ginoo nga takos dayegon; ug naluwas ako gikan sa akong mga kaaway.
Psalms	18	4	Ang mga gapos sa kamatayon naglikos kanako; ang mga baha sa kalaglagan naglumos kanako;
Psalms	18	5	ang mga higot sa Sheol naggapos kanako; ang mga lit-ag sa kamatayon naglibot kanako.
Psalms	18	6	Sa akong kagul-anan nagsangpit ako sa Ginoo; ngadto sa akong Dios nagpakitabang ako. Gikan sa iyang Templo, nadungog niya ang akong tingog, ug ang akong pagtuaw ngadto kaniya midangat sa iyang mga dalunggan.
Psalms	18	7	Unya ang yuta nauyog ug milinog; ang mga patukoranan usab sa mga bukid natay-og ug mikurog, tungod kay siya nasuko.
Psalms	18	8	Miutbo ang aso gikan sa iyang ilong, ug ang nag-ut-ot nga kalayo gikan sa iyang baba; ang mga baga nagsiga gikan kaniya.
Psalms	18	9	Gipaubos niya ang kalangitan, ug nanaog siya; ang hilabihan nga kangitngit diha sa ilalom sa iyang mga tiil.
Psalms	18	10	Misakay siya sa usa ka kerubin ug milupad; miabot dayon siya pinaagi sa mga pako sa hangin.
Psalms	18	11	Gihimo niya ang kangitngit nga tabon libot kaniya, ang iyang pasilonganan baga nga panganod nga ngiob tungod sa tubig.
Psalms	18	12	Gikan sa kasanag sa atubangan niya milagbas sa iyang dag-om ang ulan nga yelo ug mga baga sa kalayo.
Psalms	18	13	Ang Ginoo usab mipadahunog didto sa kalangitan, ug ang Labing Halangdon mipalanog sa iyang tingog.
Psalms	18	14	Ug gipana niya ang iyang mga udyong, ug gikatag niya sila; gipakilat niya, ug gipukan sila.
Psalms	18	15	Unya nakita ang mga agianan sa kadagatan, ug ang mga patukoranan sa kalibotan nadayag, sa imong pagbadlong, O Ginoo, tungod sa pangusmo sa imong ilong.
Psalms	18	16	Mikab-ot siya gikan sa itaas, gikuha niya ako; gihaw-as niya ako gikan sa daghang mga katubigan.
Psalms	18	17	Giluwas niya ako gikan sa akong kusgan nga kaaway, ug gikan niadtong mga nagdumot kanako; kay sila hilabihan man ka kusgan alang kanako.
Psalms	18	18	Sila misulong kanako sa adlaw sa akong katalagman; apan ang Ginoo mao ang akong sandiganan.
Psalms	18	19	Gidala ako niya ngadto sa lapad nga dapit; giluwas niya ako, kay siya nahimuot kanako.
Psalms	18	20	Ang Ginoo miganti kanako sumala sa akong pagkamatarong; sumala sa kahinlo sa akong mga kamot gibalosan niya ako.
Psalms	18	21	Kay nagsubay ako sa mga dalan sa Ginoo, ug wala ako mobulag sa akong Dios ngadto sa pagkadaotan.
Psalms	18	22	Kay ang tanan niyang mga tulumanon anaa sa akong atubangan, ug wala nako isalikway ang iyang mga lagda gikan kanako.
Psalms	18	23	Ako dili masaway sa iyang atubangan, ug ako naglikay gikan sa kasaypanan.
Psalms	18	24	Busa ang Ginoo nagbalos kanako sumala sa akong pagkamatarong, sumala sa kahinlo sa akong mga kamot diha sa iyang panan-aw.
Psalms	18	25	Sa mga maunongon nagpakita ikaw nga maunongon; sa mga tawong dili masaway, nagpakita ikaw nga dili masaway;
Psalms	18	26	sa mga tawong putli nagpakita ikaw nga putli; ug sa mga tawong sukwahi, nagpakita ikaw nga sukwahi.
Psalms	18	27	Kay ikaw nagluwas sa mga tawo nga mapaubsanon; apan ang mga mata nga mapahitas-on imong gipaubos.
Psalms	18	28	Ikaw nagdagkot sa akong suga; ang Ginoo nga akong Dios nagdan-ag sa akong kangitngit.
Psalms	18	29	Kay pinaagi kanimo makapulpog ako ug usa ka panon sa kasundalohan, ug pinaagi sa akong Dios makalayat ako ibabaw sa usa ka kuta.
Psalms	18	30	Kini nga Dios, ang iyang dalan hingpit; ang saad sa Ginoo namatud-an nga matuod; siya mao ang taming sa tanang mga modangop kaniya.
Psalms	18	31	Kay kinsa ba ang Dios kondili ang Ginoo? Ug kinsa man ang bato gawas sa atong Dios?—
Psalms	18	32	ang Dios nga nagbakos kanako ug kusog, ug naghimo sa akong dalan nga layo sa kakuyaw.
Psalms	18	33	Siya naghimo sa akong mga tiil nga sama sa mga tiil sa lagsaw, ug nagpahimutang kanako ngadto sa mga habog nga dapit.
Psalms	18	34	Siya nagbansay sa akong mga kamot alang sa gubat, aron ang akong mga bukton makabingat sa pana nga bronsi.
Psalms	18	35	Ikaw naghatag kanako sa taming sa imong kaluwasan, ug ang imong tuong kamot nagsangga kanako, ug ang imong tabang naghimo kanako nga bantogan.
Psalms	18	36	Naghatag ikaw ug lapad nga dapit alang sa akong mga lakang ug wala maligas ang akong mga tiil.
Psalms	18	37	Gigukod nako ang akong mga kaaway, ug naapsan nako sila; wala ako mobalik hangtod nga nahurot sila.
Psalms	18	38	Gisamaran nako sila busa wala na sila makabangon; nangapukan sila ilalom sa akong mga tiil.
Psalms	18	39	Kay gibaksan nimo ako sa kusog alang sa gubat; gipaunlod nimo ilalom kanako ang mga nakigbatok kanako.
Psalms	18	40	Gipasibog nimo gikan kanako ang akong mga kaaway, ug kadtong mga nagdumot kanako akong gilaglag.
Psalms	18	41	Nagpakitabang sila, apan walay si bisan kinsa nga nakaluwas kanila; mituaw sila ngadto sa Ginoo apan siya wala motubag kanila.
Psalms	18	42	Gidugmok nako sila sama sa abog sa atubangan sa hangin; giyabyab nako sila sama sa lapok sa kadalanan.
Psalms	18	43	Giluwas nimo ako gikan sa mga pakig-away sa katawhan; gihimo nimo ako nga pangulo sa mga nasod; ang katawhan nga wala nako mailhi nag-alagad kanako.
Psalms	18	44	Sa diha nga nakadungog sila mahitungod kanako, mituman sila kanako; ang mga langyaw mitugyan sa ilang kaugalingon kanako.
Psalms	18	45	Ang mga langyaw nangaluya, ug nanggula nga nagkurog gikan sa ilang mga dapit nga tagoanan.
Psalms	18	46	Buhi ang Ginoo! Dalaygon ang akong bato, ug pasidunggan ang Dios sa akong kaluwasan,
Psalms	18	47	ang Dios nga nanimalos alang kanako ug nagbuntog sa mga katawhan ubos kanako;
Psalms	18	48	nga nagluwas kanako gikan sa akong mga kaaway; Oo, gituboy nimo ako ibabaw kanila nga nakigbatok kanako; giluwas nimo ako gikan sa mga tawo nga bangis.
Psalms	18	49	Tungod niini dayegon ko ikaw taliwala sa mga nasod, O Ginoo, ug mag-awit ako ug mga pagdayeg alang sa imong ngalan.
Psalms	18	50	Dagkong kadaogan gihatag niya sa iyang hari, ug nagpakita ug gugmang walay paglubad ngadto sa iyang dinihogan, kang David ug sa iyang kaliwatan hangtod sa kahangtoran.
Psalms	19	1	Ang kalangitan nagpahayag sa himaya sa Dios; ug ang kawanangan nagpadayag sa buhat sa iyang mga kamot.
Psalms	19	2	Ang adlaw ngadto sa sunod nga adlaw nagsulti niini, ug ang gabii ngadto sa sunod nga gabii nagpahayag ug kahibalo.
Psalms	19	3	Walay pagsulti o pagpamulong; ang ilang tingog dili madunggan;
Psalms	19	4	apan ang ilang tingog milanog sa tibuok yuta, ug ang ilang mga pulong ngadto sa kinatumyan sa kalibotan. Diha sa kalangitan gibutang niya ang usa ka tolda alang sa adlaw,
Psalms	19	5	nga moabot sama sa usa ka pamanhonon, nga mogawas sa iyang lawak, ug sama sa tawong kusgan nga malipayong nagdagan sa iyang agianan.
Psalms	19	6	Ang pagsubang niini naggikan sa usa ka tumoy sa kalangitan, ug ang iyang paglibot ngadto sa mga kinatumyan niini; ug walay bisan unsa nga natago gikan sa kainit niini.
Psalms	19	7	Ang balaod sa Ginoo hingpit, nagpahiuli sa kalag; ang pagpamatuod sa Ginoo tinuod, naghimong maalamon sa mga walay alamag;
Psalms	19	8	ang mga lagda sa Ginoo matarong, naglipay sa kasingkasing; ang kasugoan sa Ginoo lunsay, nagdan-ag sa mga mata;
Psalms	19	9	ang pagkahadlok sa Ginoo hinlo, molungtad hangtod sa kahangtoran; ang mga tulumanon sa Ginoo matuod, ang tanan matarong.
Psalms	19	10	Kini labaw nga tinguhaon kay sa bulawan, Oo, bisan sa daghang bulawan nga lunsay; tam-is usab kay sa dugos ug sa mga tinulo sa dugos sa udlan.
Psalms	19	11	Dugang pa, ang imong sulugoon gitambagan pinaagi niini; ang pagtuman niini adunay dakong balos.
Psalms	19	12	Kinsa ba ang makaila sa iyang mga sayop? Hinloi ako gikan sa mga sala nga natago.
Psalms	19	13	Pugngi ang imong sulugoon gikan sa mga sala nga tinuyo; dili unta kini maggahom ibabaw kanako! Unya mahimo akong dili masaway, ug walay kalabotan sa dakong kalapasan.
Psalms	19	14	Itugot nga ang mga pulong sa akong baba ug ang pagpamalandong sa akong kasingkasing, mahimong kahimut-an diha sa imong panan-aw, O Ginoo, akong bato ug akong manunubos.
Psalms	2	1	Ngano nga naglaraw sa pag-alsa ang kanasoran, ug ang mga katawhan naghunahuna ug kawang nga mga butang?
Psalms	2	2	Ang mga hari sa yuta nagpahiluna sa ilang kaugalingon, ug ang mga nagmando nagkasabot batok sa Ginoo ug sa iyang dinihogan, nga nag-ingon,
Psalms	2	3	“Bugtoon nato ang ilang mga kadena ug isalibay nato ang ilang mga higot.”
Psalms	2	4	Siya nga naglingkod sa kalangitan magkatawa; ang Ginoo magyubit kanila.
Psalms	2	5	Unya siya mosulti kanila diha sa iyang kaligutgot, ug lisangon sila sa iyang kapungot, nga nag-ingon,
Psalms	2	6	“Gibutang nako ang akong hari ibabaw sa Zion, ang akong bungtod nga balaan.”
Psalms	2	7	Imantala nako ang sugo sa Ginoo: Siya nag-ingon kanako, “Ikaw mao ang akong anak, niining adlawa gihimo ko ikaw nga anak.
Psalms	2	8	Pangayo kanako, ug himoon nako ang kanasoran ingon nga imong panulundon, ug mapanag-iya nimo ang kinatumyang mga dapit sa yuta.
Psalms	2	9	Dugmokon nimo sila pinaagi sa sungkod nga puthaw, ug pulpogon nimo sila sama sa banga sa magkukulon.”
Psalms	2	10	Busa karon, O mga hari, pagmaalamon kamo; pagpatudlo kamo, O mga nagmando sa yuta.
Psalms	2	11	Alagari ang Ginoo uban ang kahadlok; uban ang pagkurog,
Psalms	2	12	halok sa iyang tiil, aron siya dili masuko ug mangahanaw kamo diha sa dalan; kay ang kapungot niya dali rang mosilaob. Bulahan ang tanan nga modangop diha kaniya.
Psalms	20	1	Ang Ginoo motubag kanimo sa adlaw sa kasamok! Ang ngalan sa Dios ni Jacob manalipod kanimo!
Psalms	20	2	Magpadala unta siya kanimo ug tabang gikan sa balaang puluy-anan, ug maghatag kanimog kalig-on gikan sa Zion!
Psalms	20	3	Hinumduman unta niya ang tanan nimong mga halad, ug dawaton ang imong halad nga sunogon! Selah
Psalms	20	4	Hatagan unta ikaw sa gitinguha sa imong kasingkasing, ug tumanon ang tanan nimong laraw!
Psalms	20	5	Magmaya unta kami diha sa imong kadaogan, ug sa ngalan sa among Dios magpakayab kami sa among mga bandila! Tumanon unta sa Ginoo ang tanan nimong gipangayo!
Psalms	20	6	Karon ako nahibalo nga ang Ginoo magluwas sa iyang dinihogan; siya magtubag kaniya gikan sa iyang balaan nga langit uban sa kusganong kadaogan pinaagi sa iyang tuong kamot.
Psalms	20	7	Ang uban nagpasigarbo sa mga karwahi, ug ang uban sa mga kabayo; apan kami nagsalig sa ngalan sa Ginoo nga among Dios.
Psalms	20	8	Mangatumba sila ug mangapukan; apan kami motindog ug mobarog nga lig-on.
Psalms	20	9	Hatagi ug kadaogan ang hari, O Ginoo; tubaga kami sa dihang kami magtawag.
Psalms	21	1	Diha sa imong kusog, ang hari naglipay, O Ginoo; ug diha sa imong pagtabang, dako ang iyang kalipay!
Psalms	21	2	Ikaw naghatag kaniya sa tinguha sa iyang kasingkasing, ug wala ikaw magdumili sa hangyo sa iyang mga ngabil. Selah
Psalms	21	3	Kay gisugat nimo siya uban ang panalangin sa kaayohan; nagbutang ikaw ug purongpurong nga lunsayng bulawan diha sa iyang ulo.
Psalms	21	4	Nangayo siya ug kinabuhi kanimo; gihatag nimo kini kaniya, lugway sa mga adlaw hangtod sa kahangtoran.
Psalms	21	5	Ang iyang himaya dako tungod sa imong tabang; dungog ug pagkahalangdon imong gitugyan kaniya.
Psalms	21	6	Gihimo nimo siya nga labing bulahan hangtod sa kahangtoran; gihimo nimo siyang malipayon sa kalipay sa imong presensiya.
Psalms	21	7	Kay ang hari nagsalig sa Ginoo; ug pinaagi sa gugmang walay paglubad sa Labing Halangdon dili siya matarog.
Psalms	21	8	Ang imong kamot makakaplag sa tanan nimong mga kaaway; ang imong tuong kamot makakaplag niadtong mga nagdumot kanimo.
Psalms	21	9	Himoon nimo sila nga nagdilaab nga hudno sa diha nga ikaw magpakita. Ang Ginoo molamoy kanila sa iyang kapungot; ug ang kalayo mohurot kanila.
Psalms	21	10	Laglagon nimo gikan sa yuta ang ilang mga kaliwat, ug ang ilang mga anak gikan sa mga anak sa katawhan.
Psalms	21	11	Kon sila maglaraw ug daotan batok kanimo, kon sila maglaraw ug kadaot, dili sila molampos.
Psalms	21	12	Kay ikaw mopakagiw kanila; ipatumong nimo sa ilang mga nawong ang imong mga pana.
Psalms	21	13	Halangdon ikaw, O Ginoo, diha sa imong kusog! Mag-awit kami ug magdayeg sa imong gahom.
Psalms	22	1	Dios ko, Dios ko, nganong gibiyaan mo ako? Nganong layo kaayo ikaw gikan sa pagtabang kanako, gikan sa mga pulong sa akong pag-agulo?
Psalms	22	2	O akong Dios, nagtuaw ako panahon sa adlaw, apan wala ikaw mamati kanako; ug panahon sa kagabhion, apan wala ako makapahulay.
Psalms	22	3	Apan ikaw balaan, naglingkod sa trono diha sa mga pagdayeg sa Israel.
Psalms	22	4	Kanimo misalig ang among mga katigulangan; misalig sila, ug ikaw nagluwas kanila.
Psalms	22	5	Nganha kanimo sila nagpakitabang, ug naluwas; kanimo sila misalig ug wala sila maulawi.
Psalms	22	6	Apan ako usa ka ulod, ug dili tawo; giyubit sa mga tawo, ug tinamay sa katawhan.
Psalms	22	7	Ang tanan nga makakita kanako magbugalbugal kanako; manghiwi sila, maglingolingo sila sa ilang mga ulo;
Psalms	22	8	“Itugyan ang imong kaugalingon sa Ginoo; ipaluwas siya niya; ipaluwas siya kaniya kay gikahimut-an man niya siya!”
Psalms	22	9	Apan ikaw mao ang nagkuha kanako gikan sa taguangkan; ikaw ang naghimo kanako nga masaligon diha sa mga suso sa akong inahan.
Psalms	22	10	Nganha kanimo nahimugso ako gikan sa taguangkan, sukad ako gipanganak sa akong inahan, ikaw mao ang akong Dios.
Psalms	22	11	Ayaw pagpahilayo kanako, kay ang kasamok anaa sa duol ug walay makatabang kanako.
Psalms	22	12	Gilibotan ako sa daghang torong baka, kusgan nga mga torong baka sa Basan ang naglibot kanako;
Psalms	22	13	ginganga nila ug dako ang ilang baba ngari kanako, sama sa kumakaon ug nagngulob nga liyon.
Psalms	22	14	Gibubo ako sama sa tubig, ug ang tanan nakong kabukogan nangalisa; ang akong kasingkasing sama sa talo, kini natunaw sa sulod nako;
Psalms	22	15	ang akong kusog nauga sama sa buak nga kulon, ug ang akong dila mitapot sa akong mga apapangig; gidala nimo ako ngadto sa abog sa kamatayon.
Psalms	22	16	Ang mga iro naglibot kanako; usa ka panon sa mga tigbuhat ug daotan naglibot kanako; giduslak nila ang akong mga kamot ug ang akong mga tiil—
Psalms	22	17	mahimong maihap nako ang tanan nakong mga bukog— sila nagtan-aw ug nagtutok kanako;
Psalms	22	18	gibahinbahin nila ang akong mga bisti tali kanila, ug ang akong kupo ilang giripahan.
Psalms	22	19	Apan ikaw, O Ginoo, ayaw pagpalayo! O ikaw nga magtatabang, dalia ang pagtabang kanako!
Psalms	22	20	Luwasa ang akong kalag gikan sa espada, ang akong kinabuhi gikan sa gahom sa iro!
Psalms	22	21	Luwasa ako gikan sa baba sa liyon, ang akong nag-antos nga kalag gikan sa mga sungay sa mga ihalas nga baka!
Psalms	22	22	Ipahayag nako ang imong ngalan ngadto sa akong kaigsoonan; sa kinataliwad-an sa katilingban dayegon ko ikaw:
Psalms	22	23	Kamo nga may kahadlok sa Ginoo, dayega ninyo siya! Kamong tanan nga kaliwat ni Jacob, himayaa ninyo siya; tindog diha sa pagkahadlok kaniya, kamong tanan nga kaliwat ni Israel!
Psalms	22	24	Kay wala niya tamaya o kasilagi ang kagul-anan sa sinakit; wala usab niya tagoa ang iyang nawong gikan kaniya, apan nagpatalinghog siya sa diha nga nagtuaw siya ngadto kaniya.
Psalms	22	25	Kanimo naggikan ang akong pagdayeg taliwala sa dakong katilingban; akong tumanon ang akong mga saad atubangan sa mga may kahadlok kaniya.
Psalms	22	26	Ang kabos magkaon ug mabusog; magdayeg sa Ginoo ang nangita kaniya! Molungtad unta ang inyong kasingkasing hangtod sa kahangtoran!
Psalms	22	27	Ang tanang mga kinatumyan sa yuta mahinumdom ug modangop ngadto sa Ginoo; ug ang tanang mga kabanayan sa mga kanasoran magsimba sa atubangan niya.
Psalms	22	28	Kay iya sa Ginoo ang gingharian, ug siya mao ang nagmando sa mga nasod.
Psalms	22	29	Ngadto kaniya ang tanang mapahitas-on sa yuta mangyukbo; sa atubangan niya mangyukbo ang tanan nga nanaog ngadto sa abog, ug siya nga dili makahimo sa pagpabiling buhi sa iyang kaugalingon.
Psalms	22	30	Usa ka kaliwatan mag-alagad kaniya; ang mga tawo magsugilon mahitungod sa Ginoo ngadto sa umaabot nga kaliwatan,
Psalms	22	31	ug magsangyaw sa iyang kaluwasan ngadto sa usa ka katawhan nga wala pa matawo, nga siya nagbuhat niini.
Psalms	23	1	Ang Ginoo mao ang akong magbalantay, walay makulang kanako.
Psalms	23	2	Gipahigda niya ako diha sa lunhawng sibsibanan; gitultolan niya ako sa daplin sa mga tubig nga linaw;
Psalms	23	3	gipalig-on niya ang akong kalag. Gimandoan niya ako diha sa mga dalan sa pagkamatarong tungod ug alang sa iyang ngalan.
Psalms	23	4	Bisan ug maglakaw ako latas sa walog sa landong sa kamatayon, dili ako mahadlok sa bisan unsang daotan; kay ikaw uban man kanako; ang imong bunal ug sungkod, naghupay kanako.
Psalms	23	5	Nag-andam ikaw ug pagkaon sa akong atubangan tinambongan sa akong mga kaaway; gidihogan nimo ug lana ang akong ulo; ang akong kupa nag-awas.
Psalms	23	6	Ang kaayo ug kaluoy magpadayon gayod uban kanako sa tanang mga adlaw sa akong kinabuhi, ug magpuyo ako sa balay sa Ginoo hangtod sa kahangtoran.
Psalms	24	1	Iya sa Ginoo ang yuta ug ang tanan nga anaa niini, ang kalibotan ug ang mga nagpuyo niini;
Psalms	24	2	kay siya ang nagpahiluna niini ibabaw sa kadagatan, ug nagpahimutang niini ibabaw sa katubigan.
Psalms	24	3	Kinsa ang motungas sa bungtod sa Ginoo? Ug kinsa ang motindog sa iyang balaan nga dapit?
Psalms	24	4	Siya nga hinlo ug mga kamot ug adunay putli nga kasingkasing, siya nga wala magbayaw sa iyang kalag ngadto sa kabakakan, ug wala manumpa ug bakak.
Psalms	24	5	Makadawat siya ug panalangin gikan sa Ginoo, ug pagkamatarong gikan sa Dios sa iyang kaluwasan.
Psalms	24	6	Kini mao ang kaliwatan nila nga nangita kaniya, nga nangita sa nawong sa Dios ni Jacob. Selah
Psalms	24	7	Iisa ninyo ang inyong mga ulo, O mga ganghaan! ug iisa ninyo ang inyong kaugalingon, O mga pultahan nga karaan! aron ang Hari sa himaya mosulod.
Psalms	24	8	Kinsa ba ang Hari sa himaya? Ang Ginoo, kusgan ug gamhanan, ang Ginoo, gamhanan diha sa panggubatan.
Psalms	24	9	Iisa ninyo ang inyong mga ulo, O mga ganghaan! ug iisa ninyo ang inyong kaugalingon, O mga pultahan nga karaan! aron ang Hari sa himaya mosulod.
Psalms	24	10	Kinsa ba kining Hari sa himaya? Ang Ginoo sa mga panon, siya mao ang Hari sa himaya! Selah
Psalms	25	1	Kanimo, O Ginoo, gibayaw nako ang akong kalag.
Psalms	25	2	O akong Dios, kanimo nagsalig ako, ayaw ako ibutang sa kaulawan; ayaw ako ipabuntog sa akong mga kaaway.
Psalms	25	3	Wala untay maulawan sa mga naglaom diha kanimo; maulawan unta kadtong nagbudhi nga walay hinungdan.
Psalms	25	4	Himoa ako nga mahibalo sa imong mga dalan, O Ginoo, tudloi ako sa imong mga agianan.
Psalms	25	5	Tultoli ako diha sa imong kamatuoran, ug tudloi ako, kay ikaw mao ang Dios sa akong kaluwasan; kanimo naghulat ako sa tibuok nga adlaw.
Psalms	25	6	Hinumdomi ang imong kaluoy, O Ginoo, ug ang imong gugmang walay paglubad, kay kini sukad pa sa kakaraanan.
Psalms	25	7	Ayaw hinumdomi ang mga sala sa akong pagkabatan-on o ang akong mga kalapasan; sumala sa imong gugmang walay paglubad, hinumdomi ako, tungod ug alang sa imong kaayo, O Ginoo!
Psalms	25	8	Maayo ug matarong ang Ginoo; busa siya nagtudlo sa mga makasasala diha sa dalan.
Psalms	25	9	Tultolan niya ang mapaubsanon diha sa unsay matarong, ug tudloan niya ang mapaubsanon sa iyang dalan.
Psalms	25	10	Ang tanang agianan sa Ginoo gugmang walay paglubad ug pagkamatinud-anon, alang niadtong nagtuman sa iyang kasabotan ug sa iyang mga pagpamatuod.
Psalms	25	11	Tungod ug alang sa imong ngalan, O Ginoo, pasayloa ang akong kasal-anan kay kini dako man kaayo.
Psalms	25	12	Kinsa ba ang tawo nga may kahadlok sa Ginoo? Kaniya itudlo niya ang dalan nga iyang pilion.
Psalms	25	13	Siya gayod magpuyo diha sa kauswagan, ug ang iyang mga anak makapanag-iya sa yuta.
Psalms	25	14	Ang pagpakighigala sa Ginoo ila niadtong may kahadlok kaniya, ug siya magpadayag kanila sa iyang kasabotan.
Psalms	25	15	Ang akong mga mata kanunay nga gitutok ngadto sa Ginoo, kay kuhaon niya ang akong mga tiil gikan sa pukot.
Psalms	25	16	Lingi kanako ug kaluy-i ako, kay ako biniyaan ug sinakit.
Psalms	25	17	Hupaya ang mga kasamok sa akong kasingkasing, ug kuhaa ako gikan sa akong mga kagul-anan.
Psalms	25	18	Sud-onga ang akong kasakit ug ang akong kalisdanan, ug pasayloa ang tanan nakong mga sala.
Psalms	25	19	Tan-awa unsa ka daghan ang akong mga kaaway, ug unsa ka bangis ang ilang pagdumot kanako.
Psalms	25	20	Bantayi intawon ang akong kinabuhi ug luwasa ako; ayaw itugot nga maulawan ako kay ako midangop man kanimo.
Psalms	25	21	Manalipod unta kanako ang kaligdong ug ang pagkamatarong, kay naghulat man ako kanimo.
Psalms	25	22	Luwasa ang Israel, O Dios, gikan sa tanan niyang mga kalisdanan.
Psalms	26	1	Hukmi ako, O Ginoo, kay naglakaw ako diha sa akong kaligdong, ug ako misalig sa Ginoo sa walay pagduhaduha.
Psalms	26	2	Susiha ako, O Ginoo, ug sulayi ako; sulayi ang akong kasingkasing ug ang akong hunahuna.
Psalms	26	3	Kay ang imong gugmang walay paglubad anaa sa atubangan sa akong mga mata, ug naglakaw ako nga matinud-anon kanimo.
Psalms	26	4	Wala ako maglingkod uban sa mga tawo nga bakakon, o moapil sa mga tigpakaaron-ingnon;
Psalms	26	5	gidumtan nako ang pundok sa mga tigbuhat ug daotan, ug dili ako molingkod uban sa mga daotan.
Psalms	26	6	Ako manghunaw sa akong mga kamot sa pagkawalay sala, ug molibot sa imong halaran, O Ginoo,
Psalms	26	7	mag-awit sa makusog ug usa ka awit sa pagpasalamat, ug magsugilon sa tanan nimong mga buhat nga katingalahan.
Psalms	26	8	O Ginoo, nahigugma ako sa balay nga imong puluy-anan, ug sa dapit diin magpuyo ang imong himaya.
Psalms	26	9	Ayaw ako itipon sa mga makasasala, o ang akong kinabuhi uban sa mga tawo nga uhaw sa dugo,
Psalms	26	10	mga tawo nga ang mga kamot anaa ang kadaotan, ug ang ilang tuong kamot napuno sa mga suborno.
Psalms	26	11	Apan alang kanako, maglakaw ako diha sa akong kaligdong; luwasa ako ug kaluy-i ako.
Psalms	26	12	Ang akong tiil nagtindog sa dapit nga patag; diha sa dakong katilingban magdayeg ako sa Ginoo.
Psalms	27	1	Ang Ginoo mao ang akong kahayag ug ang akong kaluwasan; kinsa man ang akong kahadlokan? Ang Ginoo mao ang salipdanan sa akong kinabuhi; kinsa man ang akong kalisangan?
Psalms	27	2	Sa diha nga nagtigom batok kanako ang mga tigbuhat ug daotan, nagsulti ug mga pagpasipala batok kanako, ang akong mga kabatok ug mga kaaway, sila mangapandol ug mangapukan.
Psalms	27	3	Bisan usa ka dakong panon magkampo batok kanako, dili mahadlok ang akong kasingkasing; bisan ug may gubat batok kanako, bisan pa niini ako masaligon.
Psalms	27	4	Usa ka butang ang akong gipangayo sa Ginoo, nga akong pangitaon; nga makapuyo ako sa balay sa Ginoo sa tanang mga adlaw sa akong kinabuhi, aron sa pagsud-ong sa katahom sa Ginoo, ug sa pagpakisayod diha sa iyang Templo.
Psalms	27	5	Kay tagoan man niya ako diha sa iyang puluy-anan sa adlaw sa kasamok; tagoan niya ako ilalom sa tabil sa iyang tolda, ituboy niya ako ibabaw sa usa ka bato.
Psalms	27	6	Karon bayawon ang akong ulo ibabaw sa akong mga kaaway nga naglibot kanako, ug diha sa iyang tolda maghalad ako ug mga halad uban ang kalipay; mag-awit ako ug maghimo ug huni ngadto sa Ginoo.
Psalms	27	7	Pamati, O Ginoo, sa diha nga ako magtuaw, kaluy-i ako ug tubaga ako!
Psalms	27	8	Ikaw nag-ingon, “Pangitaa ninyo ang akong nawong.” Ang akong kasingkasing nag-ingon kanimo, “Ang nawong nimo, Ginoo, ang akong pangitaon.”
Psalms	27	9	Ayaw tagoa ang imong nawong gikan kanako. Ayaw isalikway ang imong sulugoon diha sa kasuko, ikaw mao ang akong panabang. Ayaw ako isalikway, ayaw ako biyai, O Dios sa akong kaluwasan!
Psalms	27	10	Kay ang akong amahan ug ang akong inahan nagsalikway kanako, apan ang Ginoo magkuha kanako.
Psalms	27	11	Tudloi ako sa imong dalan, O Ginoo, ug tultoli ako sa patag nga agianan tungod sa akong mga kaaway.
Psalms	27	12	Ayaw ako itugyan sa kabubut-on sa akong mga kaaway, kay ang mga saksi nga bakakon nakigbatok kanako, ug sila nagpangusmog kabangis.
Psalms	27	13	Ako nagtuo nga akong makita ang kaayo sa Ginoo dinhi sa yuta sa mga buhi!
Psalms	27	14	Paghulat sa Ginoo; pagmalig-on ug padasiga ang imong kasingkasing; Oo, paghulat sa Ginoo!
Psalms	28	1	Kanimo, O Ginoo, nagsangpit ako; akong bato, ayaw pagpakabungol kanako, kay tingali unya kon ikaw magpakahilom kanako, mahimo ako nga sama kanila nga nanaog sa Gahong.
Psalms	28	2	Pamatia ang tingog sa akong pangaliyupo, sa diha nga magpakitabang ako kanimo, sa diha nga magbayaw ako sa akong mga kamot paingon sa imong labing balaan nga dapit.
Psalms	28	3	Ayaw ako ug kuhaa uban sa mga daotan, uban sa mga tigbuhat ug daotan, nga nagsulti ug pakigdait sa ilang isigkatawo, apan ang pagkadaotan anaa sa ilang mga kasingkasing.
Psalms	28	4	Balosi sila sumala sa ilang buhat, ug sumala sa kadaotan sa ilang mga binuhatan; balosi sila sumala sa buhat sa ilang mga kamot; ihatag kanila ang tukma nga balos.
Psalms	28	5	Tungod kay sila wala magtagad sa mga buhat sa Ginoo, o sa buhat sa iyang mga kamot, bungkagon niya sila ug dili na niya tukoron.
Psalms	28	6	Dalaygon ang Ginoo! kay siya namati sa tingog sa akong mga pangaliyupo.
Psalms	28	7	Ang Ginoo mao ang akong kusog ug ang akong taming; ang akong kasingkasing nagsalig kaniya; busa gitabangan ako, ug nalipay pag-ayo ang akong kasingkasing; ug pinaagi sa akong awit pasalamatan nako siya.
Psalms	28	8	Ang Ginoo mao ang kusog sa iyang katawhan; siya ang dalangpanan sa kaluwasan sa iyang dinihogan.
Psalms	28	9	O luwasa ang imong katawhan ug panalangini ang imong panulundon; magbalantay unta ikaw nila, ug magsapnay nila hangtod sa kahangtoran.
Psalms	29	1	Ihatag ninyo sa Ginoo, O mga langitnong binuhat, ihatag ninyo sa Ginoo ang himaya ug ang kusog.
Psalms	29	2	Ihatag ninyo sa Ginoo ang himaya sa iyang ngalan; simbaha ninyo ang Ginoo sa katahom sa pagkabalaan.
Psalms	29	3	Ang tingog sa Ginoo anaa ibabaw sa katubigan; ang Dios sa himaya nagdahunog, ang Ginoo ibabaw sa daghang katubigan.
Psalms	29	4	Ang tingog sa Ginoo gamhanan, ang tingog sa Ginoo puno sa pagkahalangdon.
Psalms	29	5	Ang tingog sa Ginoo nagbali sa mga cedro, ang Ginoo nagbali sa mga cedro sa Lebanon.
Psalms	29	6	Gipalukso niya ang Lebanon sama sa nati nga baka, ug ang Sirion sama sa usa ka nating baka nga ihalas.
Psalms	29	7	Ang tingog sa Ginoo nagpadilaab ug mga siga sa kalayo.
Psalms	29	8	Ang tingog sa Ginoo nag-uyog sa kamingawan, ang Ginoo nag-uyog sa kamingawan sa Kades.
Psalms	29	9	Ang tingog sa Ginoo nagkusokuso sa dagkong kahoy, ug gihawanan niya ang mga kalasangan; ug sa sulod sa iyang Templo ang tanan nagsinggit, “Himaya!”
Psalms	29	10	Ang Ginoo naglingkod sa trono ibabaw sa lunop; ang Ginoo naglingkod ingon nga hari hangtod sa kahangtoran.
Psalms	29	11	Ang Ginoo maghatag unta ug kusog sa iyang katawhan! Ang Ginoo magpanalangin unta ug kalinaw ngadto sa iyang katawhan!
Psalms	3	1	O Ginoo, pagkadaghan sa akong mga kaaway! Daghan ang mga nakigbatok kanako;
Psalms	3	2	daghan ang nagsulti mahitungod kanako, “Walay tabang alang kaniya diha sa Dios.” Selah
Psalms	3	3	Apan ikaw, O Ginoo, mao ang taming libot kanako, ang akong himaya, ug ang tig-isa sa akong ulo.
Psalms	3	4	Nagtuaw ako sa makusog ngadto sa Ginoo, ug siya nagtubag kanako gikan sa iyang bungtod nga balaan. Selah
Psalms	3	5	Mihigda ako ug natulog; mimata ako kay ang Ginoo nagsapnay kanako.
Psalms	3	6	Dili ako mahadlok sa napulo ka libo sa katawhan nga misulong libot kanako.
Psalms	3	7	Tindog, O Ginoo! Luwasa ako, O akong Dios! Kay ikaw naghampak man sa apapangig sa tanan nakong mga kaaway; ikaw naghingo sa mga ngipon sa mga daotan.
Psalms	3	8	Ang kaluwasan iya sa Ginoo; ang imong panalangin maanaa sa imong katawhan! Selah
Psalms	30	1	Dayegon ko ikaw, O Ginoo, kay gisakwat nimo ako, ug wala nimo tugti nga maglipay ang akong mga kaaway ibabaw kanako.
Psalms	30	2	O Ginoo nga akong Dios, kanimo nagpakitabang ako ug imo akong giayo.
Psalms	30	3	O Ginoo, gikuha nimo ang akong kalag gikan sa Sheol, gipahiuli nimo ang akong kinabuhi gikan kanila nga nananog sa Gahong.
Psalms	30	4	Pag-awit ug mga pagdayeg ngadto sa Ginoo, O kamo nga iyang mga balaan, ug pagpasalamat sa iyang balaan nga ngalan.
Psalms	30	5	Kay ang iyang kasuko makadiyot lamang, ug ang iyang kaluoy alang sa tibuok kinabuhi. Ang paghilak mopabilin sa kagabhion, apan ang kalipay moabot uban sa kabuntagon.
Psalms	30	6	Ug diha sa akong kauswagan, nag-ingon ako, “Dili gayod ako matarog.”
Psalms	30	7	Pinaagi sa imong kaluoy, O Ginoo, gipatindog nimo ako ingon nga lig-on nga bukid; gitagoan nimo ang imong nawong, nalisang ako.
Psalms	30	8	Kanimo, O Ginoo, nagtuaw ako; ug ngadto sa Ginoo nangaliyupo ako:
Psalms	30	9	“Unsay kapuslanan sa akong kamatayon, sa diha nga manaog ako sa Gahong? Magdayeg ba kanimo ang abog? Magpahayag ba kini sa imong kamatuoran?
Psalms	30	10	Pamati, O Ginoo, ug kaluy-i ako! O Ginoo, mahimo unta ikaw nga akong magtatabang.”
Psalms	30	11	Ang akong pagbangutan gihimo nimo nga pagsayaw; gihukas nimo ang akong bisti nga sako ug gibaksan nimo ako sa kalipay,
Psalms	30	12	aron nga ang akong kalag mag-awit ug pagdayeg kanimo, ug dili magpakahilom. O Ginoo nga akong Dios, magpasalamat ako kanimo hangtod sa kahangtoran.
Psalms	31	1	Kanimo, O Ginoo, midangop ako; ayaw gayod itugot nga maulawan ako; luwasa ako diha sa imong pagkamatarong!
Psalms	31	2	Ikiling ang imong igdulungog nganhi kanako, dalia intawon ako pagluwas! Mahimo unta ikaw nga batong dalangpanan kanako, usa ka lig-ong kuta aron sa pagluwas kanako!
Psalms	31	3	Kay ikaw mao ang akong bato ug ang akong kuta; tungod ug alang sa imong ngalan, tultoli ug giyahi ako,
Psalms	31	4	kuhaa ako gikan sa pukot nga ilang giladlad sa tago alang kanako, kay ikaw mao ang akong dalangpanan.
Psalms	31	5	Nganha sa imong kamot gitugyan nako ang akong espiritu; gitubos nimo ako, O Ginoo, matinud-anon nga Dios.
Psalms	31	6	Gidumtan nimo ang mga nagtagad sa mga walay bili nga diosdios, apan ako nagsalig sa Ginoo.
Psalms	31	7	Maglipay ako ug magmaya tungod sa imong gugmang walay paglubad, kay nakita man nimo ang akong kasakit; nahibaloan nimo nga ang akong kalag anaa sa mga kalisdanan,
Psalms	31	8	ug wala nimo ako itugyan ngadto sa kamot sa kaaway; gipahimutang nimo ang akong mga tiil sa lapad nga dapit.
Psalms	31	9	Kaluy-i ako O Ginoo, kay ania ako sa kagul-anan; ang akong mata naluya tungod sa kasubo, ang akong kalag ug ang akong lawas usab.
Psalms	31	10	Kay ang akong kinabuhi gikapoy pag-ayo tungod sa kaguol, ug ang akong mga tuig sa pagpanghupaw; ang akong kusog naluya tungod sa akong kasal-anan, ug ang akong mga bukog nagkaut-ot.
Psalms	31	11	Ako talamayon sa tanan nakong mga kabatok, ilabi na sa akong mga silingan, usa ka kalisangan sa akong mga kaila; kadtong mga nakakita kanako sa dalan nanagan gikan kanako.
Psalms	31	12	Gikalimtan na ako sama sa usa nga patay na; nahimo ako nga sama sa usa ka sudlanan nga nabuak.
Psalms	31	13	Nadungog nako ang paghuhungihong sa daghan— kahadlok sa matag daplin!— samtang naghiusa sila sa pagsabot batok kanako, samtang naglaraw sila sa pagkuha sa akong kinabuhi.
Psalms	31	14	Apan nagsalig ako kanimo, O Ginoo; ako nag-ingon, “Ikaw mao ang akong Dios.”
Psalms	31	15	Ang akong mga panahon anaa sa imong kamot; luwasa ako gikan sa kamot sa akong mga kaaway, ug sa mga naglutos kanako!
Psalms	31	16	Pasidlaka ang imong nawong diha sa imong sulugoon; luwasa ako sa imong gugmang walay paglubad!
Psalms	31	17	Ayaw itugot nga ako maulawan, O Ginoo, kay nagpakitabang ako kanimo; himoa nga ang mga daotan maulawan; pahiloma sila didto sa Sheol.
Psalms	31	18	Mahimo unta nga amang ang mga ngabil nga bakakon, nga nagsulti ug panamastamas batok sa matarong uban sa garbo ug pagtamay.
Psalms	31	19	Pagkadako gayod sa imong kaayo nga gitagana nimo sa mga may kahadlok kanimo, ug giandam nimo alang kanila nga midangop kanimo, sa atubangan sa mga anak sa katawhan!
Psalms	31	20	Diha sa landong sa imong atubangan gitagoan nimo sila gikan sa mga daotang laraw sa katawhan; gitagoan nimo sila diha sa imong puluy-anan nga layo sa kakuyaw gikan sa kaguliyang sa mga dila.
Psalms	31	21	Dalaygon ang Ginoo kay katingalahan niyang gipakita kanako ang iyang gugmang walay paglubad sa diha nga didto ako sa siyudad nga gilibotan sa kaaway.
Psalms	31	22	Nakaingon ako diha sa akong sa kakurat, “Gipapahawa ako gikan sa imong panan-aw.” Apan gidungog nimo ang akong mga pangaliyupo sa diha nga nagpakitabang ako kanimo.
Psalms	31	23	Higugmaa ang Ginoo, kamong tanan nga mga balaan niya! Ang Ginoo manalipod sa mga matinumanon, apan panimaslan niya sa makadaghan ang nagbuhat nga mapagarbohon.
Psalms	31	24	Pagmalig-on kamo ug padasiga ang inyong kasingkasing, kamong tanan nga naghulat sa Ginoo!
Psalms	32	1	Bulahan siya nga ang kalapasan gipasaylo, nga ang sala gitabonan.
Psalms	32	2	Bulahan ang tawo nga kaniya wala isipa sa Ginoo ang kasal-anan, ug nga diha sa iyang espiritu walay limbong.
Psalms	32	3	Sa diha nga nagpakahilom ako, nagkaut-ot ang akong mga bukog tungod sa akong pag-agulo sa tibuok nga adlaw.
Psalms	32	4	Kay sa adlaw ug sa gabii ang imong kamot bug-at ibabaw kanako; ang akong kusog nauga sama sa kainit sa ting-init. Selah
Psalms	32	5	Giila nako ang akong sala nganha kanimo, ug wala nako tagoi ang akong kasal-anan; miingon ako, “Isugid nako ang akong kalapasan ngadto sa Ginoo,” unya imong gipasaylo ang pagkadaotan sa akong sala. Selah
Psalms	32	6	Tungod niini ang matag usa nga diosnon mag-ampo kanimo; sa panahon sa kalisdanan, ang dakong baha sa tubig, dili sila makaabot kaniya.
Psalms	32	7	Ikaw ang akong tagoanan; panalipdan nimo ako gikan sa kasamok; libotan nimo ako sa mga singgit sa kaluwasan. Selah
Psalms	32	8	Pahimatngonan nako ikaw ug tudloan sa dalan nga imong laktan; tambagan nako ikaw uban ang akong mga mata nganha kanimo.
Psalms	32	9	Ayaw pagpakasama sa kabayo o sa mula nga walay panabot, nga kinahanglang pugngan pinaagi sa bukado ug rinda aron sila mosunod kanimo.
Psalms	32	10	Daghan ang mga kasakitan sa mga tawong daotan; apan ang gugmang walay paglubad naglibot kaniya nga nagsalig sa Ginoo.
Psalms	32	11	Pagmaya diha sa Ginoo ug paglipay, kamong mga matarong ug paninggit kamo sa kalipay, kamong tanan nga matarong ug kasingkasing!
Psalms	33	1	Paglipay diha sa Ginoo, O kamong mga matarong! Ang pagdayeg angay sa matarong.
Psalms	33	2	Dayega ang Ginoo uban sa lira; pag-awit kamo ug mga pagdayeg ngadto kaniya uban sa alpa nga may napulo ka kwerdas!
Psalms	33	3	Pag-awit kamo ngadto kaniya ug usa ka bag-ong alawiton; ayoha ninyo pagtugtog ang mga kuwerdas uban sa kusog nga tingog.
Psalms	33	4	Kay ang pulong sa Ginoo matarong; ug ang tanan niyang buhat gihimo diha sa kamatuoran.
Psalms	33	5	Siya nahigugma sa pagkamatarong ug sa hustisya; ang yuta puno sa gugmang walay paglubad sa Ginoo.
Psalms	33	6	Pinaagi sa pulong sa Ginoo nahimo ang kalangitan, ug ang tanan nilang mga panon pinaagi sa gininhawa sa iyang baba.
Psalms	33	7	Gitigom niya ang mga tubig sa dagat sama nga diha sa usa ka tibod; gibutang niya ang mga kahiladman diha sa balay tigomanan.
Psalms	33	8	Himoa ang tibuok yuta nga mahadlok sa Ginoo; himoa ang tanang nagpuyo sa kalibotan nga magbarog diha sa pagkahadlok kaniya!
Psalms	33	9	Kay siya misulti, ug kini nahitabo; siya misugo, ug kini mibarog.
Psalms	33	10	Gihimong walay bili sa Ginoo ang panagsabot sa kanasoran; gipakyas niya ang mga laraw sa mga katawhan.
Psalms	33	11	Ang tambag sa Ginoo magpadayon hangtod sa kahangtoran, ang mga hunahuna sa iyang kasingkasing ngadto sa tanang mga kaliwatan.
Psalms	33	12	Bulahan ang nasod nga ang Dios mao ang Ginoo, ang katawhan nga gipili niya ingon nga iyang panulundon!
Psalms	33	13	Ang Ginoo nagtan-aw gikan sa langit, nakita niya ang tanang mga anak sa katawhan;
Psalms	33	14	gikan sa dapit nga iyang giharian nagsud-ong siya sa tanang mga nagpuyo sa yuta,
Psalms	33	15	siya nga nag-umol sa mga kasingkasing nilang tanan, ug nagbantay sa tanan nilang mga buhat.
Psalms	33	16	Ang usa ka hari dili maluwas pinaagi sa iyang dakong kasundalohan; ang usa ka manggugubat dili makalingkawas pinaagi sa dako iyang nga kusog.
Psalms	33	17	Ang kabayo alang sa gubat kawang nga paglaom alang sa kadaogan, ug pinaagi sa iyang dakong gahom dili kini makaluwas.
Psalms	33	18	Tan-awa, ang mata sa Ginoo anaa sa mga may kahadlok kaniya, sa mga nagsalig sa iyang gugmang walay paglubad,
Psalms	33	19	aron iyang maluwas ang ilang kalag gikan sa kamatayon, ug aron magpabilin silang buhi diha sa gutom.
Psalms	33	20	Ang among kalag naghulat sa Ginoo; siya mao ang among tabang ug taming.
Psalms	33	21	Ang among kasingkasing nalipay diha kaniya, kay nagsalig kami sa iyang balaan nga ngalan.
Psalms	33	22	Himoa nga ang imong gugmang walay paglubad, O Ginoo, maania kanamo, ingon nga kami naglaom kanimo.
Psalms	34	1	Dayegon nako ang Ginoo sa tanang mga panahon; ang pagdayeg kaniya anaa kanunay sa akong baba.
Psalms	34	2	Ang akong kalag nagpasigarbo diha sa Ginoo; papamatia ang mga mapaubsanon ug mangalipay sila.
Psalms	34	3	O dayega ang Ginoo uban kanako, ug maghiusa kita sa pagbayaw sa iyang ngalan!
Psalms	34	4	Gipangita nako ang Ginoo, ug gitubag niya ako, ug giluwas niya ako gikan sa tanan nakong mga kahadlok.
Psalms	34	5	Mitutok sila kaniya, ug misanag sila; ug ang ilang mga nawong dili gayod maulawan.
Psalms	34	6	Kining kabos nga tawo nagtuaw, ug ang Ginoo namati kaniya, ug giluwas siya gikan sa tanan niyang mga kalisdanan.
Psalms	34	7	Ang anghel sa Ginoo maglibot niadtong may kahadlok kaniya, ug magluwas kanila.
Psalms	34	8	O sulayi ug makita ninyo nga ang Ginoo maayo! Bulahan ang tawo nga modangop kaniya!
Psalms	34	9	O kahadloki ninyo ang Ginoo, kamo nga iyang mga balaan, kay ang may kahadlok kaniya walay makulang!
Psalms	34	10	Ang gagmayng mga liyon mag-antos sa kawad-on ug kagutom; apan ang mga nangita sa Ginoo dili makulangan sa bisan unsang butang nga maayo.
Psalms	34	11	Duol kamo, O mga anak, pamati kamo kanako, tudloan ko kamo sa pagkahadlok sa Ginoo.
Psalms	34	12	Kinsa bang tawhana nga nangandoy ug kinabuhi, ug nahigugma sa daghang mga adlaw, aron makapahimulos siya sa maayo?
Psalms	34	13	Bantayi ang imong dila gikan sa daotan, ug ang imong ngabil gikan sa pagsulti ug limbong.
Psalms	34	14	Palayo gikan sa daotan, ug buhata ang maayo; pangitaa ang pakigdait ug sunda kini.
Psalms	34	15	Ang mga mata sa Ginoo anaa sa matarong, ug ang iyang mga dalunggan sa ilang pagtuaw.
Psalms	34	16	Ang nawong sa Ginoo batok sa mga tigbuhat ug daotan, aron sa pagputol sa handomanan nila gikan sa yuta.
Psalms	34	17	Sa diha nga magpakitabang ang mga matarong, ang Ginoo mamati, ug magluwas kanila gikan sa tanan nilang mga kagul-anan.
Psalms	34	18	Ang Ginoo duol niadtong mga magul-anon ug kasingkasing, ug nagluwas niadtong naluya ang espiritu.
Psalms	34	19	Daghan ang mga kagul-anan sa matarong; apan ang Ginoo magluwas kaniya gikan nianang tanan.
Psalms	34	20	Siya nagbantay sa tanan niyang mga bukog; walay usa niini nga mabali.
Psalms	34	21	Ang kadaotan mopatay sa daotan, ug kadtong nagdumot sa tawong matarong silotan.
Psalms	34	22	Ang Ginoo nagluwas sa kalag sa iyang mga sulugoon; walay bisan usa niadtong modangop kaniya nga hukman sa silot.
Psalms	35	1	Pakigbatok, O Ginoo, niadtong mga nakigbatok kanako; pakig-away batok niadtong nakig-away kanako!
Psalms	35	2	Kupti ang taming ug ang sagang, ug tindog aron sa pagtabang kanako!
Psalms	35	3	Bakyawa ang bangkaw ug wasay alang sa gubat batok sa mga naggukod kanako! Sultihi ang akong kalag, “Ako mao ang imong kaluwasan!”
Psalms	35	4	Pakaulawi ug kuhai sa dungog ang mga nagtinguha sa akong kinabuhi! Pasiboga ug liboga ang mga naglaraw ug daotan batok kanako!
Psalms	35	5	Himoa sila nga sama sa uhot diha sa hangin, ug ang anghel sa Ginoo mag-abog kanila!
Psalms	35	6	Himoa nga ngitngit ug danglog ang ilang agianan, ug ang anghel sa Ginoo maggukod kanila!
Psalms	35	7	Kay sa walay hinungdan nagtago sila sa ilang pukot alang kanako; sa walay hinungdan nagkalot sila ug usa ka gahong alang sa akong kinabuhi.
Psalms	35	8	Padangata kanila ang kalaglagan nga dili nila mahibaloan! ug himoa nga ang pukot nga ilang gitagoan molukob kanila; pahiagoma sila niini ngadto sa ilang pagkalaglag!
Psalms	35	9	Unya ang akong kalag maglipay diha sa Ginoo, magmaya diha sa iyang pagluwas.
Psalms	35	10	Ang tanan nakong kabukogan mag-ingon, “O Ginoo, kinsa ba ang sama kanimo, ikaw nga nagluwas sa mga huyang gikan kaniya nga kusgan ra kaayo alang kaniya, ang kabos ug ang huyang gikan niadtong nagtulis kaniya?”
Psalms	35	11	Ang daotang mga saksi namarog; nangutana sila kanako mahitungod sa mga butang nga wala nako mahibaloi.
Psalms	35	12	Gibalosan nila ako ug daotan alang sa maayo; ang akong kalag naguol.
Psalms	35	13	Apan ako, sa dihang nasakit sila, nagbisti ako ug sako, gisakit nako ang akong kalag pinaagi sa pagpuasa, Nag-ampo ako nga nagduko ang ulo,
Psalms	35	14	ingon nga daw nasubo ako alang sa akong higala o sa akong igsoon; nagsubo ako sama sa usa nga nagbangutan tungod sa iyang inahan, nagduko ug nagbangutan.
Psalms	35	15	Apan diha sa akong pagkapukan sila naglipay, nagtigom sila batok kanako, mga talamayon nga tawo nga wala nako mailhi magbutangbutang kanako sa walay hunong;
Psalms	35	16	sila nagbugalbugal pag-ayo, nagpakagot sa ilang mga ngipon batok kanako.
Psalms	35	17	Hangtod kanus-a ba, O Ginoo, nga ikaw magsud-ong niini? Luwasa ako gikan sa ilang mga paglaglag, ang akong kinabuhi gikan sa mga liyon!
Psalms	35	18	Unya magpasalamat ako kanimo diha sa dako nga katilingban; dayegon ko ikaw taliwala sa daghang katawhan.
Psalms	35	19	Ayaw itugot nga sila nga akong mga kaaway mangalipay batok kanako diha sa bakak, ug ayaw itugot nga sila nga nagdumot kanako sa walay hinungdan magkidhat sa ilang mata.
Psalms	35	20	Kay wala sila magsulti ug pakigdait, kondili batok sa mga mapaubsanon sa yuta naglaraw sila ug mga malimbongong mga pulong.
Psalms	35	21	Ginganga nila ug dako ang ilang baba batok kanako; nag-ingon sila, “Aha, Aha! ang among mga mata nakakita niini!”
Psalms	35	22	Ikaw nakakita, O Ginoo ; ayaw pagpakahilom! O Ginoo, ayaw pagpalayo kanako!
Psalms	35	23	Lihok na, ug pagmata aron sa paglaban kanako, alang sa akong katungod, akong Dios ug akong Ginoo!
Psalms	35	24	Hukmi ako, O Ginoo nga akong Dios, sumala sa imong pagkamatarong; ug ayaw itugot nga maglipay sila batok kanako!
Psalms	35	25	Ayaw itugot nga moingon sila sa ilang kaugalingon, “Aha, among naangkon ang gitinguha sa among kasingkasing!” Ayaw itugot nga moingon sila, “Nalamoy na namo siya.”
Psalms	35	26	Himoa nga mabutang sila sa kaulawan ug sa kagubot, sila nga nangalipay sa akong katalagman! Himoa nga magsul-ob sila sa kaulawan ug pagkawalay dungog, kadtong nagpadako sa ilang kaugalingon batok kanako!
Psalms	35	27	Himoa nga kadtong nagtinguha sa akong katarong magsinggit sa kalipay ug magmaya ug mag-ingon sa kanunay, “Gamhanan ang Ginoo, nga nahimuot sa kauswagan sa iyang sulugoon!”
Psalms	35	28	Unya ang akong dila magsulti mahitungod sa imong pagkamatarong ug sa pagdayeg kanimo sa tibuok nga adlaw.
Psalms	36	1	Ang kalapasan nagsulti ngadto sa daotan sulod sa iyang kasingkasing; walay pagkahadlok sa Dios sa atubangan sa iyang mga mata.
Psalms	36	2	Kay nag-ulog-ulog siya diha sa iyang kaugalingong nga mata, nga ang iyang kadaotan dili makaplagan ug dili dumtan.
Psalms	36	3	Ang mga pulong sa iyang baba daotan ug malimbongon; mihunong siya sa pagkamaalamon ug sa pagbuhat ug maayo.
Psalms	36	4	Naglaraw siya ug daotan diha sa iyang higdaanan; nagpahimutang siya diha sa usa ka dalan nga dili maayo; ug wala niya dumti ang daotan.
Psalms	36	5	Ang imong gugmang walay paglubad, O Ginoo, miabot ngadto sa kalangitan, ang imong pagkamatinumanon ngadto sa kapanganoran.
Psalms	36	6	Ang imong pagkamatarong sama sa kabukiran sa Dios, ang imong mga paghukom sama sa usa ka dakong kahiladman; ang tawo ug mananap imong giluwas, O Ginoo .
Psalms	36	7	Pagkabililhon sa imong gugmang walay paglubad, O Dios! Ang mga anak sa katawhan midangop ilalom sa landong sa imong mga pako.
Psalms	36	8	Sila nabuhong sa kadagaya sa imong balay, ug ikaw naghatag kanila ug mainom gikan sa sapa sa imong mga kalipay.
Psalms	36	9	Kay anaa kanimo ang tuboran sa kinabuhi; sa imong kahayag makakita kami ug kahayag.
Psalms	36	10	Padayona ang imong gugmang walay paglubad ngadto sa mga nakaila kanimo, ug ang imong kaluwasan ngadto sa matarong ug kasingkasing!
Psalms	36	11	Ayaw itugot nga ang tiil sa mapahitas-on moabot kanako, o ang kamot sa daotan dili unta mag-abog kanako.
Psalms	36	12	Didto ang mga tigbuhat ug kadaotan mangapukan; itukmod sila ug dili sila makabangon.
Psalms	37	1	Ayaw kaguol tungod sa mga daotan, ayaw kasina niadtong mga tigbuhat ug sayop!
Psalms	37	2	Kay sa dili madugay putlon sila sama sa balili, ug mangalaya sama sa lunhaw nga mga sagbot.
Psalms	37	3	Salig sa Ginoo, ug buhata ang maayo; aron magpuyo ikaw sa yuta ug mahilayo sa kadaotan.
Psalms	37	4	Paglipay diha sa Ginoo, ug siya maghatag kanimo sa mga tinguha sa imong kasingkasing.
Psalms	37	5	Itugyan ang imong dalan ngadto sa Ginoo; salig kaniya ug siya magbuhat.
Psalms	37	6	Siya magpadayag sa imong pagkamatarong ingon sa kahayag, ug sa imong katungod ingon sa udtong tutok.
Psalms	37	7	Paghilom diha sa Ginoo ug paghulat nga mapailobon kaniya; ayaw kaguol tungod kaniya nga nagmauswagon sa iyang dalan, tungod sa tawo nga naghimo ug daotan nga mga laraw.
Psalms	37	8	Ayaw na pagkasuko, ug biyai ang kaligutgot! Ayaw na kaguol, kay kana nagpaingon sa buhat nga daotan.
Psalms	37	9	Kay ang mga daotan laglagon, apan ang mga naghulat sa Ginoo makapanag-iya sa yuta.
Psalms	37	10	Kay sa dili madugay ang mga daotan mangawala; bisan ug susihon nimo pag-ayo ang iyang dapit, siya wala na didto.
Psalms	37	11	Apan ang mga mapaubsanon manag-iya sa yuta, ug maglipay sa ilang kaugalingon diha sa kadagaya sa kauswagan.
Psalms	37	12	Naglaraw ang daotan batok sa matarong, ug nagkagot ang iyang mga ngipon tungod kaniya;
Psalms	37	13	apan ang Ginoo nagkatawa sa daotan kay siya nakakita nga umaabot ang iyang adlaw.
Psalms	37	14	Ang mga daotan naglanit sa espada ug nagbingat sa ilang pana aron sa pagpukan sa kabos ug sa nanginahanglan, sa pagpatay niadtong naglakaw sa katarong;
Psalms	37	15	ang ilang espada molagbas sa ilang kaugalingong kasingkasing, ug ang ilang pana mangabali.
Psalms	37	16	Maayo pa ang diyotay nga anaa sa matarong kay sa kadagaya sa daghan nga makasasala.
Psalms	37	17	Kay ang mga bukton sa mga daotan balion; apan ang Ginoo magsapnay sa mga matarong.
Psalms	37	18	Ang Ginoo nahibalo sa mga adlaw sa mga dili masaway, ug ang ilang panulundon magpabilin hangtod sa kahangtoran;
Psalms	37	19	dili sila maulawan sa mga panahon nga daotan, sa mga adlaw sa gutom sila may kadagaya.
Psalms	37	20	Apan ang mga daotan mangawala, ug ang mga kaaway sa Ginoo sama sa kaanindot sa sibsibanan; mangawala sila, mangahanaw sama sa aso.
Psalms	37	21	Ang daotan mangutang ug dili mobayad, apan ang matarong maluluy-on ug manghatag.
Psalms	37	22	Kay kadtong gipanalanginan sa Ginoo manag-iya sa yuta, aron kadtong gitunglo niya laglagon.
Psalms	37	23	Ang mga lakang sa tawo gimandoan sa Ginoo, ug siya naglig-on kaniya nga ang dalan iyang gikahimut-an;
Psalms	37	24	bisan ug matumba siya, dili siya malukapa, kay ang Ginoo mao ang magkupot sa iyang kamot.
Psalms	37	25	Batan-on ako kaniadto ug karon tigulang na ako, apan wala ako makakita sa matarong nga gibiyaan, o ang iyang anak magpakilimos ug pan.
Psalms	37	26	Kanunay siyang maluluy-on ug nagpahulam, ug ang iyang kaliwat mahimong bulahan.
Psalms	37	27	Biya sa daotan, ug buhata ang maayo; aron magpuyo ikaw hangtod sa kahangtoran.
Psalms	37	28	Kay ang Ginoo nahigugma sa hustisya; siya dili mobiya sa iyang mga balaan. Ang matarong molungtad hangtod sa kahangtoran, apan ang kaliwat sa mga daotan laglagon.
Psalms	37	29	Ang mga matarong manag-iya sa yuta, ug magpuyo niini hangtod sa kahangtoran.
Psalms	37	30	Ang baba sa matarong magsulti ug kaalam, ug ang iyang dila maglitok ug hustisya.
Psalms	37	31	Ang balaod sa iyang Dios anaa sa iyang kasingkasing; ang iyang mga lakang dili madakin-as.
Psalms	37	32	Ang daotan magbantay sa mga matarong ug magtinguha sa pagpatay kaniya.
Psalms	37	33	Ang Ginoo dili mobiya kaniya diha sa iyang gahom, o pasagdan nga silotan siya sa dihang hukman siya.
Psalms	37	34	Paghulat sa Ginoo, ug subay sa iyang dalan, ug siya magbayaw kanimo sa pagpanag-iya sa yuta; sa diha nga laglagon ang mga makasasala, ikaw makakita niini.
Psalms	37	35	Nakita nako ang daotan nga anaa sa dakong gahom, ug mituybo sama sa cedro sa Lebanon.
Psalms	37	36	Apan ako miagi ug, tan-awa, siya wala na; gipangita nako siya, apan wala siya makit-i.
Psalms	37	37	Timan-i ang tawong dili masaway, ug tan-awa ang matarong, kay ang sangpotanan nianang tawhana kauswagan.
Psalms	37	38	Apan ang mga malapason laglagon sa tingob; ang mga kaliwat sa daotan puohon.
Psalms	37	39	Ang kaluwasan sa mga matarong gikan sa Ginoo; siya mao ang ilang dalangpanan panahon sa kalisdanan.
Psalms	37	40	Ang Ginoo nagtabang kanila ug nagluwas kanila; siya nagpalingkawas kanila gikan sa mga daotan ug nagluwas kanila, kay sila midangop man kaniya.
Psalms	38	1	O Ginoo, ayaw ako badlonga diha sa imong kasuko, o kastigoha diha sa imong kapungot!
Psalms	38	2	Kay ang imong mga udyong mitaroy kanako, ug sa ibabaw nako nagdat-og ang imong kamot.
Psalms	38	3	Walay kaayohan sa akong unod tungod sa imong kaligutgot; walay kabaskog sa akong mga bukog tungod sa akong sala.
Psalms	38	4	Kay ang akong kasal-anan milapaw sa akong ulo; sama sa bug-at nga palas-anon, hilabihan ra kini kabug-at alang kanako.
Psalms	38	5	Nangadunot ug nangabaho ang akong mga samad tungod sa akong kabuang;
Psalms	38	6	nasakitan ako ug nagtikuko sa hilabihan gayod; naglakaw ako nga nagbangutan sa tibuok nga adlaw.
Psalms	38	7	Kay ang akong hawak napuno sa kainit; ug walay kaayohan sa akong unod.
Psalms	38	8	Naluya ako pag-ayo ug nahugno; nag-agulo ako tungod sa kagubot sa akong kasingkasing.
Psalms	38	9	Ginoo, anaa sa imong atubangan ang tanan nakong tinguha; ang akong pag-agulo wala matago gikan kanimo.
Psalms	38	10	Ang akong kasingkasing nakulbaan, nawad-an ako sa akong kusog; ang kahayag sa akong mga mata nawala usab kanako.
Psalms	38	11	Ang akong mga higala ug ang akong mga kaubanan nagpalayo sa akong kasakit, ug ang akong kadugo nagpaantaw sa layo.
Psalms	38	12	Kadtong nagtinguha sa akong kinabuhi nagbutang ug mga lit-ag; kadtong nagtinguha sa akong pagkalaglag nagsulti ug kadaot, ug naghunahuna ug mga limbong sa tibuok nga adlaw.
Psalms	38	13	Apan ako, sama sa tawong bungol, dili ako makadungog; sama sa usa ka amang nga dili magbuka sa iyang baba.
Psalms	38	14	Oo, ako sama sa usa ka tawo nga dili makadungog, ug nga ang baba dili makatubag.
Psalms	38	15	Apan kanimo, O Ginoo, naghulat ako; ikaw, O Ginoo nga akong Dios, mao ang motubag.
Psalms	38	16	Kay ako nag-ampo, “Dili unta nimo itugot nga maglipay sila tungod kanako, sila nga nagpasigarbo batok kanako sa dihang naligas ang akong tiil!”
Psalms	38	17	Kay hapit na ako mapukan, ug ang akong kasakit ania kanunay uban kanako.
Psalms	38	18	Nagsugid ako sa akong kalapasan; nasubo ako tungod sa akong sala.
Psalms	38	19	Kadtong akong mga kaaway sa walay hinungdan kusgan ug daghan ang nagdumot kanako sa walay hinungdan.
Psalms	38	20	Kadtong mga nagbalos ug daotan sa akong kaayo mga kabatok nako tungod kay nagsunod man ako sa maayo.
Psalms	38	21	Ayaw ako biyai, O Ginoo! O akong Dios, ayaw pagpalayo kanako!
Psalms	38	22	Pagdali sa pagtabang kanako, O Ginoo, akong kaluwasan!
Psalms	39	1	Ako miingon, “Bantayan nako ang akong mga pamaagi aron dili ako makasala pinaagi sa akong dila; sap-ongan nako ang akong baba samtang ang mga daotan anaa pa sa akong atubangan.”
Psalms	39	2	Nagpakaamang ako ug nagpakahilom; gipugngan nako ang akong kaugalingon bisan sa maayo; misamot hinuon ang akong kasakit,
Psalms	39	3	ang akong kasingkasing nag-init sa sulod nako. Samtang namalandong ako, midilaab ang kalayo; unya misulti ako uban sa akong dila:
Psalms	39	4	“ Ginoo, pahibaloa ako sa akong kataposan, ug sa sukod sa akong mga adlaw; pahibaloa ako unsa kahuyang ang akong kinabuhi!
Psalms	39	5	Tan-awa, imong gihimo ang akong mga adlaw nga pipila lamang ka dangaw, ug ang tibuok nakong kinabuhi daw walay bili sa imong panan-aw. Sa pagkatinuod, ang matag tawo nagbarog nga usa lamang ka gininhawa! Selah
Psalms	39	6	Sa pagkatinuod, ang matag tawo naglakaw ingon sa usa ka anino! Sa pagkatinuod, ang ilang kaguliyang kawang lamang; siya nagtigom ug wala mahibalo kon kinsa ang makaangkon niini.
Psalms	39	7	“Ug karon, Ginoo, unsa ba ang akong gipaabot? Ang akong paglaom anaa kanimo.
Psalms	39	8	Luwasa ako gikan sa tanan nakong mga kalapasan. Ayaw ako himoa nga talamayon sa mga buang.
Psalms	39	9	Amang ako; dili ako magbuka sa akong baba, kay ikaw ang nagbuhat niini.
Psalms	39	10	Kuhaa ang imong hampak gikan kanako; naut-ot ako pinaagi sa pagbunal sa imong kamot.
Psalms	39	11	Sa diha nga ikaw magpanton sa tawo tungod sa iyang kasal-anan, giguba nimo sama sa usa ka anunugba ang unsay mahal alang kaniya; sa pagkatinuod ang matag tawo usa lamang ka gininhawa! Selah
Psalms	39	12	“Pamatia ang akong pag-ampo, O Ginoo ug dungga ang akong pagtuaw; ayaw pagpakahilom niining akong mga luha. Kay ako dumuduong nimo, usa ka lumalabay sama sa tanan nakong mga katigulangan.
Psalms	39	13	Lingiw gikan kanako, aron makasinati ako ug kalipay, sa dili pa ako mogikan ug mahanaw.”
Psalms	4	1	Tubaga ako sa diha nga magtawag ako, O Dios sa akong katungod! Gitabangan nimo ako sa dihang ako anaa sa kalisdanan. Kaluy-i ako ug pamatia ang akong pag-ampo.
Psalms	4	2	O katawhan, hangtod kanus-a ba nga ang akong dungog mapakaulawan? Hangtod kanus-a ba ang inyong paghigugma sa kakawangan, ug ang inyong pagpangita sa mga bakak? Selah
Psalms	4	3	Apan hibaloi nga ang Ginoo naggahin alang kaniya sa tawo nga diosnon; ang Ginoo mamati sa diha nga magtawag ako kaniya.
Psalms	4	4	Kasuko apan ayaw pagpakasala; pakigsulti kamo sa inyong kaugalingong kasingkasing diha sa inyong higdaanan, ug paghilom kamo. Selah
Psalms	4	5	Paghalad kamo ug husto nga mga halad, ug ibutang ang inyong pagsalig diha sa Ginoo!
Psalms	4	6	Daghan ang mga nag-ingon, “Makakita unta kami ug maayo! Ibanwag ang kahayag sa imong nawong ngari kanamo, O Ginoo !”
Psalms	4	7	Nagbutang ikaw ug kalipay sa akong kasingkasing labaw pa kay sa ilang mabatonan sa panahon nga daghan ang ilang trigo ug ang ilang bino.
Psalms	4	8	Diha sa kalinaw ako mohigda ug matulog; kay ikaw lamang, O Ginoo, ang nagpapuyo kanako nga layo sa kakuyaw.
Psalms	40	1	Naghulat ako nga mapailobon sa Ginoo; siya namati kanako ug gidungog ang akong pagtuaw.
Psalms	40	2	Gikuha niya ako gikan sa usa ka mingaw nga gahong, gikan sa kalapokan, ug gipahimutang niya ang akong mga tiil ibabaw sa bato, gilig-on niya ang akong mga lakang.
Psalms	40	3	Gibutangan niya ug bag-ong awit ang akong baba, awit sa pagdayeg ngadto sa atong Dios. Daghan ang makakita niini ug mahadlok, ug mosalig sila sa Ginoo.
Psalms	40	4	Bulahan ang tawo nga naghimo sa Ginoo nga iyang pagsalig, nga dili magtagad sa mga mapahitas-on, bisan sa mga nahisalaag sa pagsunod sa mga diosdios.
Psalms	40	5	Imong gipadaghan, O Ginoo nga akong Dios, ang mga katingalahan nimong buhat ug ang imong mga hunahuna ngari kanamo; walay ikatandi kanimo. Kon ako magpahayag ug magsulti tungod kanila, daghan pa sila kay sa maihap.
Psalms	40	6	Halad ug gasa wala nimo tinguhaa, apan ikaw naghatag kanako ug bukas nga dalunggan. Halad nga sunogon, ug halad tungod sa sala wala nimo pangayoa.
Psalms	40	7	Unya miingon ako, “Ania karon mianhi ako; diha sa basahon nga linukot nasulat kini mahitungod kanako;
Psalms	40	8	ako nalipay sa pagbuhat sa imong kabubut-on, O akong Dios; ang imong balaod ania sulod sa akong kasingkasing.”
Psalms	40	9	Gisangyaw nako ang malipayong balita sa kaluwasan ngadto sa dako nga katilingban; tan-awa, wala nako pugngi ang akong mga ngabil, sumala sa imong nahibaloan, O Ginoo.
Psalms	40	10	Wala nako tagoi ang imong pagluwas sulod sa akong kasingkasing, nagsulti ako sa imong pagkamatinud-anon ug sa imong kaluwasan; wala nako tagoi ang imong gugmang walay paglubad ug ang imong kamatuoran gikan sa dako nga katilingban.
Psalms	40	11	Ayaw ihikaw ang imong kaluoy gikan kanako, O Ginoo; himoa nga ang imong gugmang walay paglubad ug pagkamatinud-anon manalipod kanako sa kanunay!
Psalms	40	12	Kay dili maihap ang mga kadaotan nga naglibot kanako; ang akong mga kasal-anan milukob kanako, hangtod nga dili na ako makakita; daghan pa sila kay sa mga buhok sa akong ulo, ang akong kasingkasing nagluya kanako.
Psalms	40	13	Mahimuot unta ikaw, O Ginoo, sa pagluwas kanako; O Ginoo, pagdali sa pagtabang kanako.
Psalms	40	14	Himoa nga maulawan ug magubot sila nga mga nagtinguha sa akong kinabuhi aron sa paglaglag niini; pasiboga sila ug pakaulawi sila nga nagtinguha sa akong kadaot!
Psalms	40	15	Palisanga sila tungod sa ilang kaulawan, sila nga nag-ingon kanako, “Aha, Aha!”
Psalms	40	16	Magmaya ug maglipay unta ang tanan nga nangita kanimo; ang tanan nga nahigugma sa imong kaluwasan moingon unta kanunay, “Gamhanan ang Ginoo! ”
Psalms	40	17	Mahitungod kanako, kabos ako ug nagkinahanglan, apan ang Ginoo naghunahuna kanako. Ikaw mao ang akong magtatabang ug akong manluluwas; ayaw paglangan, O akong Dios!
Psalms	41	1	Bulahan siya nga nagtagad sa mga kabos; ang Ginoo magluwas kaniya sa adlaw sa kalisdanan;
Psalms	41	2	ang Ginoo manalipod kaniya, ug mag-atiman kaniya nga mabuhi; mabulahan siya diha sa yuta; dili nimo siya itugyan ngadto sa kabubut-on sa iyang mga kaaway.
Psalms	41	3	Ang Ginoo magpalig-on kaniya diha sa iyang higdaanan sa kasakit; diha sa iyang sakit ayohon nimo ang tanan niyang balatian.
Psalms	41	4	Alang kanako ako miingon, “O Ginoo, kaluy-i intawon ako; ayoha ako, kay nakasala ako batok kanimo!”
Psalms	41	5	Ang akong mga kaaway nagsulti ug daotan batok kanako, “Kanus-a ba siya mamatay, ug mahanaw ang iyang ngalan?”
Psalms	41	6	Ug sa dihang adunay moanhi aron sa pagpakigkita kanako, siya magsulti ug walay pulos nga mga pulong, samtang ang iyang kasingkasing nagtigom ug kadaotan; sa diha nga mopanaw siya, magsulti siya niini.
Psalms	41	7	Ang tanan nga nagdumot kanako naghiusa sa paglibak kanako; naghunahuna sila ug labing daotan alang kanako.
Psalms	41	8	Sila nag-ingon, “Usa ka ngil-ad nga sakit ang mitakod kaniya; dili na siya mobangon pag-usab gikan sa iyang gihigdaan.”
Psalms	41	9	Bisan ang akong suod nga higala nga akong gisaligan, nga nagkaon sa akong pan, nag-isa sa iyang tikod batok kanako.
Psalms	41	10	Apan ikaw, O Ginoo, kaluy-i ako ug patindoga ako, aron panimaslan nako sila.
Psalms	41	11	Pinaagi niini maila nako nga ikaw nahimuot kanako, tungod kay ang akong kaaway dili man makadaog batok kanako.
Psalms	41	12	Apan ikaw nagsapnay kanako tungod sa akong kaligdong, ug nagpahimutang kanako diha sa imong atubangan hangtod sa kahangtoran.
Psalms	41	13	Dalaygon ang Ginoo, ang Dios sa Israel, gikan sa walay kataposan ngadto sa walay kataposan! Amen ug Amen.
Psalms	42	1	Ingon nga ang lagsaw nangandoy sa tubig sa kasapaan, ang akong kalag usab nangandoy kanimo, O Dios.
Psalms	42	2	Ang akong kalag giuhaw sa Dios, sa Dios nga buhi. Kanus-a ba ako moadto ug moatubang sa Dios?
Psalms	42	3	Ang akong mga luha mao ang akong pagkaon sa adlaw ug sa gabii, samtang ang mga tawo kanunay nga nag-ingon kanako, “Hain man ang imong Dios?”
Psalms	42	4	Sa dihang nahinumdom ako niini ang akong kasingkasing naguol pag-ayo: giunsa nako pag-uban sa panon sa katawhan, ug sa pagpangulo kanila sa pagpanglakaw ngadto sa balay sa Dios, uban sa tingog sa kalipay ug pagpasalamat, usa ka dakong panon nga nagsaulog.
Psalms	42	5	Ngano nga nagsubo man ikaw, O akong kalag, ug nganong nahasol man ikaw sa sulod nako? Laom sa Dios; kay magdayeg ako pag-usab kaniya, akong magtatabang
Psalms	42	6	ug akong Dios. Ang akong kalag nagsubo sa sulod nako, busa nahinumdom ako kanimo gikan sa yuta sa Jordan ug sa Hermon, gikan sa bungtod sa Misar.
Psalms	42	7	Ang kahiladman nagtawag ngadto sa kahiladman sa dinahunog sa imong mga busay; ang tanan nimong mga balod milapaw kanako.
Psalms	42	8	Panahon sa adlaw ang Ginoo magsugo sa iyang gugmang walay paglubad; ug sa gabii ang iyang awit mag-uban kanako, usa ka pag-ampo ngadto sa Dios sa akong kinabuhi.
Psalms	42	9	Mag-ingon ako sa Dios nga akong bato, “Nganong gikalimtan man nimo ako? Nganong maglakaw man ako nga magbangutan tungod sa pagpanglupig sa mga kaaway?”
Psalms	42	10	Sama sa usa ka makamatay nga samad sa akong lawas, ang akong mga kaaway nagtamay kanako, samtang nagpadayon sila sa pag-ingon kanako, “Hain man ang imong Dios?”
Psalms	42	11	Ngano nga nagsubo man ikaw, O akong kalag, ug nganong nahasol man ikaw sa sulod nako? Laom sa Dios; kay magdayeg ako pag-usab kaniya, ang akong magtatabang ug akong Dios.
Psalms	43	1	Pamatud-i ako nga matarong, O Dios, ug labani ang akong katungod batok sa usa ka katawhan nga dili diosnon; luwasa ako gikan sa mga tawo nga limbongan ug dili matarong!
Psalms	43	2	Kay ikaw mao ang Dios nga akong gidangpan; nganong gisalikway man nimo ako? Nganong maglakaw man ako nga magbangutan tungod sa pagpanglupig sa kaaway?
Psalms	43	3	O ipadan-ag ang imong kahayag ug ang imong kamatuoran; pamandoa sila kanako; ipahatod ako nila ngadto sa imong bungtod nga balaan, ug ngadto sa imong puluy-anan!
Psalms	43	4	Unya moadto ako sa halaran sa Dios, ngadto sa Dios nga akong dakong kalipay; ug magdayeg ako kanimo uban sa lira, O Dios, akong Dios.
Psalms	43	5	Ngano nga nagsubo man ikaw, O akong kalag, ug ngano nga nahasol ikaw sa sulod nako? Laom sa Dios; kay magdayeg ako pag-usab kaniya, akong magtatabang ug akong Dios.
Psalms	44	1	Nadungog namo sa among mga dalunggan, O Dios, ang among katigulangan nagsugilon kanamo, unsa nga mga buhat ang imong gihimo sa ilang mga adlaw, niadtong karaang mga adlaw:
Psalms	44	2	ikaw sa imong kaugalingong kamot naghingilin sa mga nasod, apan sila imong gipahimutang; gisakit nimo ang mga katawhan, apan gipalingkawas nimo sila;
Psalms	44	3	kay dili pinaagi sa ilang kaugalingong espada nga nabuntog nila ang yuta, o ang ilang kaugalingong bukton naghatag kanila ug kadaogan; kondili pinaagi sa imong tuong kamot ug sa imong bukton, ug sa kahayag sa imong nawong, tungod kay nahimuot ikaw kanila.
Psalms	44	4	Ikaw ang akong Hari ug akong Dios, nga nagsugo ug kaluwasan alang kang Jacob.
Psalms	44	5	Pinaagi kanimo papahawaon namo ang among mga kaaway; pinaagi sa imong ngalan among tumban ang mga makigbatok kanamo.
Psalms	44	6	Kay dili sa akong pana ako nagsalig; o sa akong espada ako maluwas.
Psalms	44	7	Apan ikaw nagluwas kanamo gikan sa among mga kaaway, ug gipakaulawan nimo sila nga nagdumot kanamo.
Psalms	44	8	Diha sa Dios kami kanunay nagpasigarbo, ug magpasalamat kami sa imong ngalan hangtod sa kahangtoran. Selah
Psalms	44	9	Apan karon imo kaming gisalikway ug gipakaulawan ug wala mogula uban sa among kasundalohan.
Psalms	44	10	Gipasibog nimo kami gikan sa among kaaway, ug ang among mga kaaway manguha sa among mga butang.
Psalms	44	11	Gihimo nimo kami nga sama sa mga karnero nga ihawonon, ug gipatibulaag kami ngadto sa mga nasod.
Psalms	44	12	Gibaligya nimo ang imong katawhan sa gamay nga bili, wala mangayo ug taas nga bili alang kanila.
Psalms	44	13	Gihimo nimo kami nga yam-iranan sa among mga silingan, yubitonon ug talamayon sa mga naglibot kanamo.
Psalms	44	14	Gihimo nimo kami nga usa ka sanglitanan taliwala sa mga nasod, usa ka kataw-anan taliwala sa mga katawhan.
Psalms	44	15	Sa tibuok nga adlaw ang akong kaulawan anaa sa akong atubangan, ug ang kaulaw nagtabon sa akong nawong,
Psalms	44	16	tungod sa tingog sa nagtamay ug nagbugalbugal kanako, diha sa panan-aw sa kaaway ug sa manimalos.
Psalms	44	17	Kining tanan midangat kanamo, apan wala kami malimot kanimo o maglapas sa imong kasabotan uban kanamo.
Psalms	44	18	Ang among kasingkasing wala motalikod, o ang among mga lakang mobiya gikan sa imong dalan,
Psalms	44	19	apan ikaw nagdugmok kanamo sa dapit sa mga ihalas nga iro ug gitabonan nimo kami sa hilabihan nga kangitngit.
Psalms	44	20	Kon nakalimot kami sa ngalan sa among Dios, o nagbayaw sa among mga kamot ngadto sa lain nga dios,
Psalms	44	21	dili ba ang Dios mahibalo niini? Kay siya nahibalo sa mga tinago sa kasingkasing.
Psalms	44	22	Tungod kanimo gipamatay kami sa tibuok nga adlaw, ug giisip ingon nga mga karnero nga ihawonon.
Psalms	44	23	Pagmata! Ngano nga natulog ikaw, O Ginoo? Bangon! Ayaw kami isalikway hangtod sa kahangtoran!
Psalms	44	24	Nganong gitago man nimo ang imong nawong? Nganong gikalimtan man nimo ang among kasakit ug ang pagdaogdaog kanamo?
Psalms	44	25	Kay ang among kalag giumod ngadto sa abog; ang among lawas nagtapot na sa yuta.
Psalms	44	26	Bangon, tabangi intawon kami! Luwasa kami tungod ug alang sa imong gugmang walay paglubad!
Psalms	45	1	Nag-awas ang akong kasingkasing sa maayong butang; nagsulti ako sa mga garay ngadto sa hari; ang akong dila sama sa igsusulat sa usa ka andam nga magsusulat.
Psalms	45	2	Ikaw ang labing ambongan sa mga anak sa mga tawo; ang grasya gibubo diha sa imong mga ngabil, busa ang Dios nagpanalangin kanimo hangtod sa kahangtoran.
Psalms	45	3	Itakin ang imong espada diha sa imong hawak, O ikaw nga gamhanan, diha sa imong himaya ug sa imong kahalangdon!
Psalms	45	4	Diha sa imong pagkahalangdon pagkabayo nga madaogon tungod sa kamatuoran ug sa pagpanalipod sa pagkamatarong; itugot nga ang imong tuong kamot magtudlo kanimo ug mga butang nga makalilisang!
Psalms	45	5	Hait ang imong mga udyong ngadto sa kasingkasing sa mga kaaway sa hari; mangapukan ang mga katawhan sa ubos nimo.
Psalms	45	6	Ang imong trono, O Dios, molungtad hangtod sa kahangtoran. Ang imong harianong sitro, sitro sa kaangayan;
Psalms	45	7	gihigugma nimo ang pagkamatarong ug gidumtan ang pagkadaotan. Tungod niana ang Dios, ang imong Dios, nagdihog kanimo sa lana sa kalipay labaw sa imong mga kauban;
Psalms	45	8	ang tanan nimong kupo humot sa mira ug mga aloe ug casia. Gikan sa mga palasyo nga hinimo sa tango sa elepante ang mga tulunggon nga may kuwerdas naglipay kanimo;
Psalms	45	9	ang mga anak nga babaye sa mga hari uban sa pinasidunggang kababayen-an; sa imong tuo nagtindog ang rayna nga gidayandayanan ug bulawan sa Ofir.
Psalms	45	10	Pamati, O anak nga babaye, pamalandong ug ikiling ang imong igdulungog; kalimti ang imong katawhan ug ang balay sa imong amahan,
Psalms	45	11	ug ang hari magtinguha sa imong katahom. Kay siya mao ang imong ginoo, yukbo kaniya;
Psalms	45	12	ang katawhan sa Tiro magdala ug mga gasa, ang labing dato sa katawhan
Psalms	45	13	uban sa tanang matang sa bahandi. Ang anak nga babaye sa hari sulod sa iyang lawak gisul-oban sa bulawan nga buda.
Psalms	45	14	siya paatubangon ngadto sa hari diha sa iyang binordahang buda, ug ang mga ulay nga iyang mga kauban nga magsunod kaniya, dad-on nganha kanimo.
Psalms	45	15	Uban sa kalipay ug pagmaya sila pasudlon ngadto sa palasyo sa hari.
Psalms	45	16	Puli sa imong mga katigulangan mao ang imong mga anak nga lalaki; himoon nimo sila nga mga pangulo sa tibuok nga yuta.
Psalms	45	17	Himoon nako nga inila ang imong ngalan sa tanang mga kaliwatan; busa ang mga katawhan magdayeg kanimo hangtod sa kahangtoran.
Psalms	46	1	Ang Dios mao ang atong dalangpanan ug kusog, dali nga katabang diha sa kalisdanan.
Psalms	46	2	Busa dili kita mahadlok bisan kon ang yuta mausab, bisan kon ang mga bukid mauyog didto sa kahiladman sa kadagatan;
Psalms	46	3	bisan ang mga tubig niini magdahunog ug magbula; bisan ang mga bukid mangurog tungod sa kagahob niini. Selah
Psalms	46	4	Adunay usa ka suba nga ang mga sapa niini makalipay sa siyudad sa Dios, ang balaang puluy-anan sa Labing Halangdon.
Psalms	46	5	Ang Dios anaa sa taliwala niya busa siya dili matarog; ang Dios sayo gayod nga motabang kaniya.
Psalms	46	6	Ang mga nasod nagkaguliyang, ang mga gingharian nangatay-og; iyang gipalanog ang iyang tingog, ang yuta natunaw.
Psalms	46	7	Ang Ginoo sa mga panon nag-uban kanato; ang Dios ni Jacob mao ang atong dalangpanan. Selah
Psalms	46	8	Dali kamo, tan-awa ang mga buhat sa Ginoo ; unsa nga mga kalaglagan ang iyang gihimo sa yuta.
Psalms	46	9	Gipahunong niya ang mga gubat hangtod sa kinatumyan sa yuta; gibali niya ang pana, ug gibunggo ang bangkaw; gisunog niya sa kalayo ang mga karwahi!
Psalms	46	10	“Hilom kamo ug ilha ninyo nga ako mao ang Dios. Gibayaw ako taliwala sa mga nasod, gibayaw ako dinhi sa yuta!”
Psalms	46	11	Ang Ginoo sa mga panon nag-uban kanato; ang Dios ni Jacob mao ang atong dalangpanan. Selah.
Psalms	47	1	Ipakpak ang inyong mga kamot, kamong tanang mga katawhan! Panghugyaw kamo ngadto sa Dios uban sa kusog nga awit sa kalipay!
Psalms	47	2	Kay ang Ginoo, ang Labing Halangdon, makalilisang, bantogang hari sa tibuok kalibotan.
Psalms	47	3	Gibuntog niya ang mga katawhan sa ilalom nato, ug ang mga nasod sa ilalom sa atong mga tiil.
Psalms	47	4	Siya nagpili sa atong panulundon alang kanato, ang garbo ni Jacob nga iyang gihigugma. Selah
Psalms	47	5	Mikayab ang Dios inubanan sa paghugyaw, ang Ginoo inubanan sa tingog sa trumpeta.
Psalms	47	6	Pag-awit ug mga pagdayeg ngadto sa Dios, pag-awit ug mga pagdayeg! Pag-awit ug mga pagdayeg ngadto sa atong Hari, pag-awit ug mga pagdayeg!
Psalms	47	7	Kay ang Dios mao ang Hari sa tibuok kalibotan; pag-awit kamo ug mga pagdayeg pinaagi sa salmo.
Psalms	47	8	Ang Dios naghari ibabaw sa mga nasod; ang Dios naglingkod sa iyang balaan nga trono.
Psalms	47	9	Ang mga pangulo sa mga katawhan nagtigom ingon nga katawhan sa Dios ni Abraham. Kay ang mga taming sa yuta iya sa Dios; siya gibayaw sa kahitas-an!
Psalms	48	1	Gamhanan ang Ginoo ug dalaygon gayod kaayo diha sa siyudad sa atong Dios! Ang iyang bungtod nga balaan,
Psalms	48	2	matahom sa gitas-on, ang kalipay sa tibuok kalibotan, ang Bukid sa Zion, sa mga dapit sa amihanan, ang siyudad sa gamhanang Hari.
Psalms	48	3	Diha sa mga palasyo niini ang Dios nagpaila sa iyang kaugalingon ingon nga lig-ong panalipod.
Psalms	48	4	Kay tan-awa, ang mga hari nagtigom sa ilang kaugalingon, sila naghiusa sa pagsulong.
Psalms	48	5	Sa ilang pagkakita niini, sila nahibulong; nangalisang sila, nangagiw sila;
Psalms	48	6	mihakop kanila ang pagpangurog, kasakit sama sa usa ka babaye nga nanganak.
Psalms	48	7	Pinaagi sa hangin sa silangan giguba nimo ang mga barko sa Tarsis.
Psalms	48	8	Ingon sa among nadungog mao usab ang among nakita sa siyudad sa Ginoo sa mga panon, sa siyudad sa atong Dios, nga gipahimutang sa Dios hangtod sa kahangtoran. Selah
Psalms	48	9	Namalandong kami sa imong gugmang walay paglubad, O Dios, diha sa taliwala sa imong Templo.
Psalms	48	10	Sumala sa imong ngalan, O Dios, ang pagdayeg usab kanimo miabot ngadto sa mga kinatumyan sa yuta. Ang imong tuong kamot napuno sa pagkamatarong;
Psalms	48	11	palipaya ang bukid sa Zion! pamayaa ang mga anak nga babaye sa Juda, tungod sa imong mga paghukom!
Psalms	48	12	Panglakaw kamo libot sa Zion ug libota gayod ninyo kini, ihapa ninyo ang iyang mga tore,
Psalms	48	13	timan-i ninyo pag-ayo ang iyang mga kuta, sud-onga ang iyang mga palasyo; aron ikasugilon ninyo sa mosunod nga kaliwatan
Psalms	48	14	nga kini mao ang Dios, atong Dios hangtod sa kahangtoran. Siya mao ang atong magmamando hangtod sa kahangtoran.
Psalms	49	1	Pamatia kini, kamong tanang katawhan! Pamati kamong tanan nga nagpuyo sa kalibotan,
Psalms	49	2	mga tawong ubos ug mga halangdon, kabos ug adunahan, sa tingob!
Psalms	49	3	Ang akong baba magsulti sa kaalam; ang pamalandong sa akong kasingkasing mao ang pagpanabot.
Psalms	49	4	Akong ikiling ang akong igdulungog ngadto sa usa ka sambingay; akong hubaron ang akong tigmo uban sa huni sa alpa.
Psalms	49	5	Busa ngano nga mahadlok man ako sa mga adlaw sa kasamok, sa diha nga ang kasal-anan sa mga naglutos kanako maglibot kanako,
Psalms	49	6	mga tawo nga nagsalig sa ilang katigayonan, ug nangandak diha sa kadaghan sa ilang mga bahandi?
Psalms	49	7	Walay makalukat sa iyang kaugalingon o makahatag ngadto sa Dios sa bili sa iyang kinabuhi,
Psalms	49	8	kay ang lukat sa iyang kinabuhi mahal kaayo, ug kini dili paigo
Psalms	49	9	nga siya mabuhi hangtod sa kahangtoran, ug dili gayod makakita sa Gahong.
Psalms	49	10	Kay makita niya nga bisan ang mga tawong maalamon mangamatay; ang buangbuang ug ang hungog managsama nga mahanaw ug magbilin sa ilang mga bahandi ngadto sa uban.
Psalms	49	11	Ang ilang lubnganan mao ang ilang puluy-anan hangtod sa kahangtoran, ang ilang mga puluy-anan ngadto sa tanang mga kaliwatan, bisan ug nganlan nila ang kayutaan nga ilang kaugalingon.
Psalms	49	12	Ang tawo dili magpadayon diha sa kadungganan; siya sama sa mga mananap nga mangahanaw.
Psalms	49	13	Mao kini ang dangatan sa ilang kabuang, ang sangpotan niadtong mga nahimuot sa ilang mga gipamulong. Selah
Psalms	49	14	Sama sa mga karnero sila gitagana alang sa Sheol; ang Kamatayon mao ang ilang magbalantay; sila manganaog lahos ngadto sa ilang lubnganan, ug ang ilang katahom madugta; ang Sheol mao ang ilang puluy-anan.
Psalms	49	15	Apan lukaton sa Dios ang akong kalag gikan sa gahom sa Sheol kay dawaton niya ako. Selah
Psalms	49	16	Ayaw kahadlok sa diha nga ang usa ka tawo maadunahan, sa diha nga ang bahandi sa iyang balay mousbaw.
Psalms	49	17	Kay sa diha nga mamatay siya, wala siyay madala bisan unsa; ang iyang bahandi dili manaog sunod kaniya.
Psalms	49	18	Bisan sa buhi pa siya, giisip niya nga bulahan ang iyang kaugalingon ug bisan ang usa ka tawo dayegon sa diha nga siya magbuhat ug maayo sa iyang kaugalingon,
Psalms	49	19	siya moadto sa kaliwatan sa iyang katigulangan, sila nga dili na gayod makakita sa kahayag.
Psalms	49	20	Ang tawo dili magpabilin diha sa kadungganan, sama siya sa mga mananap nga mangahanaw.
Psalms	5	1	Pamatia, O Ginoo, ang akong mga pulong; patalinghogi ang akong pag-agulo.
Psalms	5	2	Pamatia ang tingog sa akong pagtu-aw, akong Hari ug akong Dios, kay kanimo nag-ampo ako.
Psalms	5	3	O Ginoo, sa buntag ikaw mamati sa akong tingog; sa buntag ipatugbaw nako ang akong pag-ampo nganha kanimo ug maghulat ako.
Psalms	5	4	Kay ikaw dili Dios nga malipay diha sa pagkadaotan; ang daotan dili magpuyo uban kanimo.
Psalms	5	5	Ang mga mapahitas-on dili makatindog sa atubangan sa imong mga mata; nagdumot ikaw sa tanang tigbuhat ug daotan.
Psalms	5	6	Laglagon nimo kadtong nagsulti ug mga bakak; ang Ginoo nagdumot sa mga tawong madugoon ug mga malimbongon.
Psalms	5	7	Apan ako, diha sa kadagaya sa imong gugmang walay paglubad, mosulod sa imong balay; diha sa pagkahadlok kanimo, magsimba ako atubangan sa imong Templo nga balaan.
Psalms	5	8	Mandoi ako, O Ginoo, diha sa imong pagkamatarong tungod sa akong mga kaaway; tul-ira ang imong dalan sa akong atubangan.
Psalms	5	9	Kay walay pagkamatinud-anon diha sa ilang baba; ang ilang kasingkasing pagpanglaglag, ang ilang tutunlan usa ka lubnganan nga inablihan; nag-ulog-ulog sila pinaagi sa ilang dila.
Psalms	5	10	Hukmi sila nga sad-an, O Dios; ipalaang sila sa ilang kaugalingong laraw; tungod sa kadaghan sa ilang mga kalapasan isalikway sila, kay misupil man sila batok kanimo.
Psalms	5	11	Apan palipaya kadtong tanan nga midangop kanimo, sa kanunay pasinggita sila sa kalipay; panalipdi sila aron nga ang nahigugma sa imong ngalan maglipay diha kanimo.
Psalms	5	12	Kay ikaw magpanalangin sa mga matarong, O Ginoo, ikaw magtabon kaniya uban sa kaluoy ingon sa usa ka taming.
Psalms	50	1	Ang Gamhanan, ang Dios, ang Ginoo, nagsulti ug nagtawag sa yuta gikan sa pagsilang sa adlaw ngadto sa pagsalop niini.
Psalms	50	2	Gikan sa Zion, ang pagkahingpit sa katahom, nagsidlak ang Dios.
Psalms	50	3	Ang atong Dios moanhi ug dili magpakahilom, sa iyang atubangan may nagdilaab nga kalayo, may dakong bagyo nga naglibot kaniya.
Psalms	50	4	Nagtawag siya sa kalangitan sa kahitas-an ug sa yuta, aron hukman niya ang iyang katawhan:
Psalms	50	5	“Tigoma ang akong mga balaan nganhi kanako, kadtong mga naghimo ug kasabotan uban kanako pinaagi sa halad!”
Psalms	50	6	Ang kalangitan nagpadayag sa iyang pagkamatarong, kay ang Dios gayod mao ang maghuhukom! Selah
Psalms	50	7	“Pamati, O akong katawhan, ug ako mosulti, O Israel, ako magpamatuod batok kanimo. Ako mao ang Dios, ang imong Dios.
Psalms	50	8	Wala ako magbadlong kanimo tungod sa imong mga halad; ang imong mga halad nga sunogon ania kanunay sa akong atubangan.
Psalms	50	9	Dili ako modawat sa torong baka gikan sa imong balay, o laking kanding gikan sa imong mga toril.
Psalms	50	10	Kay ang tanang mananap sa kalasangan akoa, ug ang kahayopan sa ibabaw sa linibo nga kabungtoran.
Psalms	50	11	Nahibalo ako sa tanang mga kalanggaman sa kabukiran; ug ang tanang mga mananap nga naglihok sa kapatagan akoa.
Psalms	50	12	“Kon ako gutomon, dili ako mosulti kanimo, kay ang kalibotan akoa ug ang tanan nga anaa niini.
Psalms	50	13	Mokaon ba ako sa unod sa mga torong baka, o moinom sa dugo sa mga kanding?
Psalms	50	14	Paghalad ngadto sa Dios ug halad sa pasalamat, ug ihatag ang imong mga gipanaad ngadto sa Labing Halangdon;
Psalms	50	15	ug sangpita ako sa adlaw sa kalisdanan; luwason ko ikaw, ug ikaw maghimaya kanako.”
Psalms	50	16	Apan ngadto sa daotan ang Dios nag-ingon: “Unsay katungod nimo sa pagpahayag sa akong kalagdaan, o sa pagdawat sa akong kasabotan diha sa imong mga ngabil?
Psalms	50	17	Kay ikaw nagdumot sa pagpanton ug nagsalikway sa akong mga pulong sa imong likod.
Psalms	50	18	Kon ikaw nga makakita ug usa ka kawatan, ikaw makighigala kaniya, ug makig-uban ikaw sa mga mananapaw.
Psalms	50	19	“Gitugyan nimo ang imong baba sa kadaotan, ug ang imong dila naglaraw ug limbong.
Psalms	50	20	Naglingkod ikaw ug nagsulti batok sa imong igsoon; nagbutangbutang ikaw batok sa anak nga lalaki sa imong inahan.
Psalms	50	21	Kining mga butanga imong gibuhat, ug ako nagpakahilom; naghunahuna ikaw nga ako sama kanimo. Apan karon badlongon ko ikaw, ug ibutang nako kining mga butanga sa imong atubangan.
Psalms	50	22	“Karon timan-i ninyo kini, kamo nga nakalimot sa Dios, tingali unya ug ako mokuniskunis ug wala nay usa nga moluwas!
Psalms	50	23	Ang naghatag ug pasalamat ingon nga iyang halad nagpasidungog kanako; kaniya nga nagmatngon sa iyang dalan ipakita nako ang kaluwasan sa Dios.”
Psalms	51	1	Kaluy-i intawon ako, O Dios, sumala sa imong gugmang walay paglubad; sumala sa imong dakong kaluoy papasa ang akong mga kalapasan.
Psalms	51	2	Hugasi ako pag-ayo gikan sa akong kasal-anan, ug hinloi ako gikan sa akong sala!
Psalms	51	3	Kay giila nako ang akong mga kalapasan, ug ang akong sala sa gihapon ania sa akong atubangan.
Psalms	51	4	Batok kanimo, kanimo lamang, nakasala ako, ug nagbuhat ug daotan diha sa imong panan-aw, busa ikaw giila nga matarong diha sa imong pagsulti, ug nga dili masaway diha sa imong paghukom.
Psalms	51	5	Tan-awa, natawo ako diha sa kasal-anan, ug sa sala gipanamkon ako sa akong inahan.
Psalms	51	6	Tan-awa, ikaw nagtinguha ug kamatuoran sa mga sulod nga bahin; busa tudloi ako sa kaalam diha sa tinago nakong kasingkasing.
Psalms	51	7	Hinloi ako pinaagi sa hisopo, ug mahinlo ako; hugasi ako, ug mahimo ako nga puti kaayo.
Psalms	51	8	Pabatia ako sa himaya ug kalipay, palipaya ang mga bukog nga imong gidugmok.
Psalms	51	9	Tagoa ang imong nawong gikan sa akong mga sala, ug papasa ang tanan nakong mga kasal-anan.
Psalms	51	10	Buhata sa sulod nako ang hinlo nga kasingkasing, O Dios, ug bag-oha ug lig-ona ang espiritu sa sulod nako.
Psalms	51	11	Ayaw ako isalikway gikan sa imong atubangan, ug ayaw kuhaa ang imong balaang Espiritu gikan kanako.
Psalms	51	12	Ibalik kanako ang kalipay sa imong kaluwasan, ug agaka ako diha sa masinugtanon nga espiritu.
Psalms	51	13	Unya tudloan nako sa imong mga pamaagi ang mga malapason, ug ang mga makasasala mamalik nganha kanimo.
Psalms	51	14	Luwasa ako gikan sa sala sa pagpatay, O Dios, ikaw nga Dios sa akong kaluwasan, ug ang akong dila mag-awit sa kusog mahitungod sa imong pagkamatarong.
Psalms	51	15	O Ginoo, abliha ang akong mga ngabil, ug ang akong baba magpadayag sa pagdayeg kanimo.
Psalms	51	16	Kay ikaw dili malipay sa halad nga inihaw; kon ako maghalad ug halad nga sunogon dili ikaw mahimuot.
Psalms	51	17	Ang halad nga dawaton sa Dios mao ang espiritu nga mapaubsanon; ang usa ka mapaubsanon ug mahinulsolon nga kasingkasing, O Dios, dili nimo isalikway.
Psalms	51	18	Buhata ang maayo alang sa Zion, sumala sa imong maayong kabubut-on; patindoga pag-usab ang mga kuta sa Jerusalem,
Psalms	51	19	unya ikaw mahimuot sa mga matarong nga halad, sa halad nga sunogon ug sa tibuok nga halad nga sunogon; unya ihalad nila ang mga torong baka ibabaw sa imong halaran.
Psalms	52	1	Ngano nga nagpagarbo ikaw, O gamhanang tawo, sa kadaotan nga gihimo batok sa mga diosnon? Sa tibuok nga adlaw
Psalms	52	2	ikaw naglaraw ug daotan. Ang imong dila sama sa hait nga labaha, ikaw nga nagbuhat nga malimbongon.
Psalms	52	3	Gihigugma nimo ang daotan labaw sa maayo, ug ang pagbakak labaw sa pagsulti sa kamatuoran. Selah
Psalms	52	4	Gihigugma nimo ang tanang mga pulong nga makadaot, O dila nga malimbongon.
Psalms	52	5	Apan ang Dios maglaglag usab kanimo sa dayon; puniton ikaw niya ug sakmiton gikan sa imong tolda; ibton niya ikaw gikan sa yuta sa mga buhi. Selah
Psalms	52	6	Ang matarong makakita ug mahadlok, ug mokatawa kaniya, nga mag-ingon,
Psalms	52	7	“Tan-awa ang tawo nga wala maghimo sa Dios ingon nga iyang dalangpanan, kondili misalig sa kadaghan sa iyang mga bahandi, ug nangita ug kadangpan diha iyang bahandi!”
Psalms	52	8	Apan ako sama sa lunhaw nga kahoyng olibo diha sa balay sa Dios. Nagsalig ako sa gugmang walay paglubad sa Dios hangtod sa kahangtoran.
Psalms	52	9	Magpasalamat ako kanimo hangtod sa kahangtoran, tungod kay gibuhat nimo kini. Ako magsangyaw sa imong ngalan kay kini maayo sa atubangan sa imong mga balaan.
Psalms	53	1	Ang buangbuang nag-ingon diha sa iyang kasingkasing, “Walay Dios.” Mga daotan sila, nagbuhat ug dulumtanon nga kasal-anan; walay usa nga nagbuhat ug maayo.
Psalms	53	2	Ang Dios nagtan-aw gikan sa langit ngadto sa mga anak sa mga tawo, aron sa pagtan-aw kon aduna bay usa nga maalamon, nga nangita sa Dios.
Psalms	53	3	Ang matag usa kanila mibiya; silang tanan nahimong hugaw; walay bisan usa nga nagbuhat ug maayo, wala, walay bisan usa.
Psalms	53	4	Wala bay kahibalo ang mga tigbuhat sa kasal-anan, nga nagkaon sa akong katawhan sama sa ilang pagkaon ug pan, ug wala magsangpit sa Dios?
Psalms	53	5	Anaa sila sa hilabihang kahadlok, sa kahadlok nga wala pa nila masinati! Kay ang Dios magkatag sa mga bukog niya nga nakigbatok kanimo; pakaulawan nimo sila, tungod kay ang Dios nagsalikway man kanila.
Psalms	53	6	O nga ang kaluwasan sa Israel mogula unta gikan sa Zion! Sa dihang ipahiuli sa Dios ang maayong kahimtang sa iyang katawhan, si Jacob maglipay ug ang Israel magmaya.
Psalms	54	1	Luwasa ako, O Dios, pinaagi sa imong ngalan, ug pamatud-i ako nga matarong pinaagi sa imong gahom.
Psalms	54	2	Patalinghogi ang akong pag-ampo, O Dios; dungga ang mga pulong sa akong baba.
Psalms	54	3	Kay ang mga mapahitas-on nakigbatok kanako, ug ang mga tawo nga bangis nangita sa akong kinabuhi; wala nila ipahimutang ang Dios diha sa ilang atubangan. Selah.
Psalms	54	4	Tan-awa, ang Dios mao ang akong magtatabang; ang Ginoo mao ang tigpanalipod sa akong kinabuhi.
Psalms	54	5	Balosan niya ug daotan ang akong mga kaaway; diha sa imong pagkamatinumanon laglaga sila.
Psalms	54	6	Uban sa usa ka kinabubut-on nga halad, maghalad ako kanimo; magpasalamat ako sa imong ngalan, O Ginoo, kay kini maayo.
Psalms	54	7	Kay giluwas niya ako gikan sa tanan nga kasamok, ug ang akong mata nakakita sa kadaogan batok sa akong mga kaaway.
Psalms	55	1	Patalinghogi ang akong pag-ampo, O Dios; ug ayaw itago ang imong kaugalingon gikan sa akong pangaliyupo!
Psalms	55	2	Pamatia ug tubaga ako; ako nahasol sa akong kabalaka. Nalisang ako tungod
Psalms	55	3	sa kagahob sa kaaway, tungod sa pagpangdaogdaog sa mga daotan. Kay gipasangil nila kanako ang kadaotan, ug sa kasuko gidumtan nila ako.
Psalms	55	4	Ang akong kasingkasing nag-antos sa hilabihan sa sulod nako, ug ang mga kalisang sa kamatayon milukop kanako.
Psalms	55	5	Ang kahadlok ug pagkurog miabot kanako, ang kalisang midaog kanako.
Psalms	55	6	Ug miingon ako, “O kon aduna pa unta akoy mga pako sama sa salampati! Unya makalupad ako sa layo ug makapahulay;
Psalms	55	7	tan-awa, moadto ako sa layo; mopuyo ako sa kamingawan. Selah
Psalms	55	8	Nagdali ako sa pagpangita ug pasilonganan gikan sa naghuros nga hangin ug unos.
Psalms	55	9	Laglaga, O Ginoo, liboga ang ilang pinulongan; kay nakita nako ang pagpanlupig ug panag-away diha sa siyudad.
Psalms	55	10	Adlaw ug gabii sila naglibot niini ibabaw sa mga kuta niini; mga binuang ug kagubot anaa usab sa taliwala niini;
Psalms	55	11	ang pagkagun-ob anaa sa taliwala niini; ang pagpangdaogdaog ug pagpanglimbong dili mobulag gikan sa kadalanan niini.
Psalms	55	12	Kay dili kaaway ang nagtamay kanako, makaantos ako niini; dili usab kabatok nako ang nagpahitaas batok kanako, busa makatago ako gikan kaniya.
Psalms	55	13	Apan ikaw kini, ang sama kanako, akong kauban, akong suod nga higala.
Psalms	55	14	Tam-is ang atong pagsultihanay; sa balay sa Dios nagkuyog kita sa pagpanglakaw uban sa panon.
Psalms	55	15	Padalia ang kamatayon sa pag-abot kanila; pakanaoga sila nga buhi ngadto sa Sheol; kay ang kadaotan anaa sa ilang panimalay, sa taliwala nila.
Psalms	55	16	Apan ako magtawag sa Dios ug ang Ginoo magluwas kanako.
Psalms	55	17	Sa gabii ug sa buntag ug sa udto ako magmulo ug mag-agulo, ug pamation niya ang akong tingog.
Psalms	55	18	Luwason niya ang akong kalag ngadto sa kalinaw gikan sa gubat batok kanako, kay daghan ang nakigbatok kanako
Psalms	55	19	Ang Dios magpatalinghog ug magbuntog kanila, siya nga naglungtad gikan pa sa kakaraanan; Selah tungod kay sila wala mag-usab ug walay kahadlok sa Dios.
Psalms	55	20	Ang akong kauban nagbakyaw sa kamot batok sa iyang mga higala, naglapas siya sa ilang kasabotan.
Psalms	55	21	Ang iyang pagpanulti hapsay pa sa mantikilya, apan gubat ang anaa sa iyang kasingkasing; ang iyang mga pulong lumo pa sa lana, apan diay inandam nga mga espada.
Psalms	55	22	Itugyan ngadto sa Ginoo ang imong palas-anon, ug siya mag-agak kanimo; dili gayod niya itugot nga matarog ang matarong.
Psalms	55	23	Apan ikaw, O Dios, magtambog kanila ngadto sa gahong sa pagkalaglag; ang mga madugoon ug limbongan dili mabuhi sa katunga sa ilang mga adlaw. Apan ako mosalig kanimo.
Psalms	56	1	Kaluy-i ako, O Dios, kay ang mga tawo nagyatak kanako; sa tibuok adlaw, ang akong mga kaaaway nagdaogdaog kanako;
Psalms	56	2	ang akong mga kaaway nagyatak kanako sa tibuok adlaw, kay daghan sila nga mapahitas-ong nakig-away kanako.
Psalms	56	3	Sa panahon nga mahadlok ako, magsalig ako kanimo.
Psalms	56	4	Sa Dios nga ang pulong akong gidayeg, diha sa Dios ako nagsalig nga walay kahadlok. Unsay mabuhat sa unod ngari kanako?
Psalms	56	5	Sa tibuok adlaw gidaot nila ang akong mga pulong; ang tanan nilang mga hunahuna batok kanako alang sa kadaotan.
Psalms	56	6	Naghugpong sila sa ilang kaugalingon, nagtago sila, nagbantay sila sa akong mga lakang. Samtang nag-atang sila alang sa akong kinabuhi,
Psalms	56	7	panimasli sila tungod sa ilang sala; diha sa imong kasuko, pukana ang mga katawhan, O Dios!
Psalms	56	8	Nag-isip ikaw sa akong mga paglatagaw; ibutang ang akong mga luha sa imong botilya! Wala ba kini diha sa imong basahon?
Psalms	56	9	Unya pasibogon ang akong mga kaaway sa adlaw nga ako mosangpit. Kini akong maila, nga ang Dios dapig kanako.
Psalms	56	10	Diha sa Dios, nga ang pulong akong gidayeg, diha sa Ginoo , nga ang pulong akong gidayeg,
Psalms	56	11	diha sa Dios nagsalig ako nga walay kahadlok. Unsay mabuhat sa tawo kanako?
Psalms	56	12	Tumanon gayod nako ang akong mga panaad kanimo, O Dios; ihalad nako kanimo ang mga halad sa pasalamat.
Psalms	56	13	Kay giluwas nimo ang akong kalag gikan sa kamatayon, ang akong mga tiil gikan sa pagkahulog, aron ako maglakaw sa atubangan sa Dios diha sa kahayag sa kinabuhi.
Psalms	57	1	Kaluy-i ako, O Dios, kaluy-i ako, kay ang akong kalag midangop diha kanimo; diha sa landong sa imong mga pako modangop ako, hangtod nga ang mga katalagman molabay na.
Psalms	57	2	Nagtuaw ako sa Dios nga Labing Halangdon, sa Dios nga nagtuman sa iyang tuyo alang kanako.
Psalms	57	3	Siya magpadala gikan sa langit ug magluwas kanako, iyang pakaulawan kadtong magyatak kanako. Selah Ang Dios magpadala sa iyang gugmang walay paglubad ug sa iyang pagkamatinud-anon.
Psalms	57	4	Ang akong kalag ania taliwala sa mga liyon nga mga tumutukob sa mga anak sa tawo; ang ilang mga ngipon mga bangkaw ug mga udyong ug ang ilang dila mga hait nga espada.
Psalms	57	5	Halangdon ikaw, O Dios, ibabaw sa kalangitan! Ipatigbabaw ang imong himaya sa tibuok nga yuta!
Psalms	57	6	Nag-andam sila ug pukot alang sa akong mga lakang; naguol ang akong kalag. Nagkalot sila ug usa ka gahong sa akong agianan, apan sila hinuon ang nangahulog diha niini. Selah
Psalms	57	7	Lig-on ang akong kasingkasing, O Dios, lig-on ang akong kasingkasing! Mag-awit ako ug magdayeg!
Psalms	57	8	Pagmata, akong kalag! Pagmata, O alpa ug lira! Akong pukawon ang kabuntagon!
Psalms	57	9	Magpasalamat ako kanimo, O Ginoo, taliwala sa mga katawhan; mag-awit ako ug mga pagdayeg kanimo taliwala sa mga nasod.
Psalms	57	10	Kay ang imong gugmang walay paglubad habog hangtod sa kalangitan, ang imong kamatuoran hangtod sa kapanganoran.
Psalms	57	11	Halangdon ikaw, O Dios, ibabaw sa kalangitan! Ipatigbabaw ang imong himaya sa tibuok nga yuta!
Psalms	58	1	Nagsulti ba gayod kamo sa pagkamatarong, kamong mga gamhanang pangulo? Naghukom ba kamo sa mga anak sa mga tawo diha sa katarong?
Psalms	58	2	Wala, diha sa inyong kasingkasing kamo naglaraw ug daotan; ang inyong mga kamot nagbuhat ug daotan diha sa yuta.
Psalms	58	3	Ang mga daotan nahisalaag sukad pa sa taguangkan; nakasala sila sukad sa ilang pagkahimugso, nagsulti ug bakak.
Psalms	58	4	Ang ilang kalala sama sa kalala sa bitin, sama sa kobra nga bungol nga nagsampong sa dalunggan niini,
Psalms	58	5	mao nga kini dili makabati sa tingog sa mga tiglamat o sa malinglahon nga tiglamat.
Psalms	58	6	O Dios, balia ang mga ngipon sa ilang mga baba; hingoa ang mga tango sa mga gagmayng liyon, O Ginoo!
Psalms	58	7	Wad-a sila sama sa tubig nga nagdagayday; sama sa balili patumbi sila ug malaya.
Psalms	58	8	Mahisama unta sila sa hilahila nga matunaw ug mahanaw, sama sa bata nga nakuha nga dili makakita sa adlaw.
Psalms	58	9	Sa dili pa mobati ang inyong kulon sa kainit sa mga tunok, buhi man o nagdilaab na, wagtangon unta niya sila!
Psalms	58	10	Ang matarong maglipay sa dihang makita niya ang panimalos; manghugas siya sa iyang mga tiil diha sa dugo sa mga daotan.
Psalms	58	11	Ang mga tawo mag-ingon, “Sa pagkatinuod adunay ganti alang sa mga matarong; sa pagkatinuod, adunay Dios nga maghukom dinhi sa yuta.”
Psalms	59	1	Luwasa ako gikan sa akong mga kaaway, O akong Dios, panalipdi ako gikan sa mga nagkigbatok kanako,
Psalms	59	2	luwasa ako gikan sa mga nagbuhat ug daotan, ug luwasa ako gikan sa mga tawo nga uhaw ug dugo.
Psalms	59	3	Kay sila nag-atang sa akong kinabuhi; ang mga bangis naghiusa batok kanako. Bisan wala akoy kalapasan o sala, O Ginoo;
Psalms	59	4	bisan wala akoy kasaypanan, sila nanagan ug nangandam. Pagmata, tabangi ako, ug tan-awa!
Psalms	59	5	Ikaw, O Ginoo nga Dios sa mga panon, mao ang Dios sa Israel. Bangon aron sa pagsilot sa tanang mga nasod; ayaw pagbilin niadtong mga naglaraw ug daotan. Selah
Psalms	59	6	Mobalik sila matag gabii, mag-uwang sama sa iro ug maglibodlibod sa siyudad.
Psalms	59	7	Anaa sila, nagpaghot sa ilang mga baba, mga hait nga pulong sa ilang mga ngabil, kay sila naghunahuna, “Kinsa man ang makadungog kanato?”
Psalms	59	8	Apan kataw-an nimo sila, O Ginoo; himoon nimong kataw-anan ang tanang mga nasod.
Psalms	59	9	O akong kusog, maghulat ako kanimo; kay ikaw, O Dios, mao ang akong panalipod.
Psalms	59	10	Ang akong Dios uban sa iyang gugmang walay paglubad moanhi kanako; ang akong Dios magpakita kanako sa kadaogan batok sa akong mga kaaway.
Psalms	59	11	Ayaw sila patya, kay tingali unya ug malimot ang akong katawhan; patibulaaga sila pinaagi sa imong gahom, ug ipaubos sila, O Ginoo nga among taming!
Psalms	59	12	Tungod sa sala sa ilang baba, sa mga pulong sa ilang mga ngabil, malit-ag unta sila diha sa ilang garbo. Kay ang panunglo ug pagpamakak nga ilang gipamulong,
Psalms	59	13	mohurot kanila diha sa kapungot, mohurot kanila hangtod nga mangawala na sila, aron ang mga tawo makaila nga ang Dios nagmando kang Jacob, hangtod sa mga kinatumyan sa yuta. Selah
Psalms	59	14	Mobalik sila matag gabii, mag-uwang sama sa iro ug maglibodlibod sa siyudad.
Psalms	59	15	Magsuroysuroy sila sa pagpangita ug makaon, ug magngulob kon dili sila mabusog.
Psalms	59	16	Apan ako mag-awit mahitungod sa imong gahom; mag-awit ako ug kusog mahitungod sa imong gugmang walay paglubad sa kabuntagon. Kay ikaw mao ang akong panalipod ug dalangpanan sa adlaw sa akong kalisdanan.
Psalms	59	17	O akong kusog, mag-awit ako ug mga pagdayeg alang kanimo, kay ikaw, O Dios, mao ang akong panalipod, ang Dios nga nagpakita kanako sa gugmang walay paglubad.
Psalms	6	1	O Ginoo, ayaw ako ug badlonga diha sa imong kapungot, o kastigoha diha sa imong kaligutgot.
Psalms	6	2	Kaluy-i ako, O Ginoo, kay ako naluya na; ayoha ako, O Ginoo, kay ang akong mga bukog nagkalisod.
Psalms	6	3	Ang akong kalag usab nagubot sa hilabihan gayod. Apan ikaw, O Ginoo, hangtod kanus-a ba?
Psalms	6	4	Balik, O Ginoo, luwasa ang akong kinabuhi; luwasa ako tungod ug alang sa imong gugmang walay paglubad.
Psalms	6	5	Kay diha sa kamatayon walay paghandom mahitungod kanimo; kinsa ba ang magdayeg kanimo didto sa Sheol?
Psalms	6	6	Gikapoyan na ako sa akong pag-agulo; matag gabii gipalunopan nako sa luha ang akong higdaanan; ang akong higdanaan gibasa nako sa akong paghilak.
Psalms	6	7	Ang akong mata naughan na tungod sa kaguol; nagkaluya kini tungod sa tanan nakong mga kaaway.
Psalms	6	8	Palayo kanako, kamong tanan nga tigbuhat ug daotan, kay ang Ginoo nagpatalinghog sa tingog sa akong paghilak.
Psalms	6	9	Ang Ginoo nagpatalinghog sa akong pagpangaliyupo; ang Ginoo nagdawat sa akong pag-ampo.
Psalms	6	10	Maulawan ug mangalisang pag-ayo ang tanan nakong mga kaaway; sila motalikod, ug pakaulawan sa kalit gayod.
Psalms	60	1	O Dios, ikaw nagsalikway kanamo, nagbungkag kanamo; Nasuko ikaw; O ipahiuli kami.
Psalms	60	2	Gipalinog nimo ang yuta; gigisi nimo kini; ayoha ang mga liki niini kay nagkurog kini.
Psalms	60	3	Gipaantos nimo ang imong katawhan sa mga kalisdanan; gipainom nimo kami sa bino nga makabarag kanamo.
Psalms	60	4	Nag-isa ikaw ug bandila niadtong mga nahadlok kanimo, aron modangop sila niini gikan sa mga pana. Selah
Psalms	60	5	Aron maluwas ang imong mga gihigugma, hatagi ug kadaogan pinaagi sa imong tuong kamot ug tubaga kami!
Psalms	60	6	Ang Dios misulti diha sa iyang dapit nga balaan, “Uban sa kalipay, akong bahinon ang Sekem ug bahinbahinon ang Walog sa Sucot.
Psalms	60	7	Ang Gilead akoa; ang Manases akoa; ang Efraim mao ang panalipod sa akong ulo; ang Juda mao ang akong sitro.
Psalms	60	8	Ang Moab mao ang akong hunawanan; diha sa Edom iitsa nako ang akong sandalyas; tungod sa Filistia, mosinggit ako sa kadaogan.”
Psalms	60	9	Kinsa ba ang magdala kanako ngadto sa kinutaan nga siyudad? Kinsa ba ang magtultol kanako ngadto sa Edom?
Psalms	60	10	Wala ba kami nimo isalikway, O Dios? Ikaw, O Dios, wala mouban sa among mga kasundalohan.
Psalms	60	11	Hatagi kami ug tabang batok sa kaaway, kay kawang lamang ang tabang sa tawo!
Psalms	60	12	Pinaagi sa Dios magbuhat kita nga maisogon, kay siya mao ang magyatak sa atong mga kaaway.
Psalms	61	1	Pamatia ang akong pagtuaw, O Dios, patalinghogi ang akong pag-ampo;
Psalms	61	2	gikan sa kinatumyan sa yuta nagtuaw ako kanimo, sa diha nga ang akong kasingkasing luya na. Dad-a ako ngadto sa bato nga habog pa kay kanako;
Psalms	61	3	kay ikaw mao ang akong dalangpanan, usa ka lig-ong tore batok sa kaaway.
Psalms	61	4	Papuy-a ako diha sa imong puluy-anan hangtod sa kahangtoran! Modangop ako diha sa silonganan sa imong mga pako. Selah.
Psalms	61	5	Kay ikaw, O Dios, nakadungog sa akong mga panaad; ikaw naghatag kanako sa panulundon niadtong mga may kahadlok sa imong ngalan.
Psalms	61	6	Lugwayi ang kinabuhi sa hari; molungtad unta ang iyang katuigan ngadto sa tanang kaliwatan!
Psalms	61	7	Maghari unta siya hangtod sa kahangtoran atubangan sa Dios; himoa nga ang gugmang walay paglubad ug pagkamatinumanon magbantay kaniya!
Psalms	61	8	Sa ingon niini mag-awit ako ug mga pagdayeg sa imong ngalan kanunay, sa dihang magtuman ako sa akong mga panaad matag adlaw.
Psalms	62	1	Sa Dios lamang naghulat sa hilom ang akong kalag; gikan kaniya ang akong kaluwasan.
Psalms	62	2	Siya lamang mao ang akong bato ug ang akong kaluwasan, ang akong salipdanan; dili gayod ako matarog.
Psalms	62	3	Hangtod kanus-a ba kamo maghulga sa usa ka tawo aron mapukan siya ninyong tanan, sama sa kuta nga nagharag, sama sa usa ka koral nga nagkaguba?
Psalms	62	4	Naglaraw lamang sila sa pagpukan kaniya gikan sa iyang pagkahalangdon. Nangalipay sila sa mga kabakakan. Nagpanalangin sila pinaagi sa ilang baba, apan sa sulod sila nagtunglo. Selah
Psalms	62	5	Kay sa Dios lamang maghulat sa hilom ang akong kalag, kay gikan kaniya ang akong paglaom.
Psalms	62	6	Siya lamang mao ang akong bato ug ang akong kaluwasan, ang akong salipdanan; dili ako matarog.
Psalms	62	7	Sa Dios anaa ang akong kaluwasan ug ang akong kadungganan; ang akong gamhanang bato, ang akong dalangpanan mao ang Dios.
Psalms	62	8	Salig kamo kaniya sa tanan nga panahon, mga katawhan; ibubo ninyo ang inyong kasingkasing sa atubangan niya; ang Dios mao ang dalangpanan alang kanato. Selah
Psalms	62	9	Ang mga tawo nga ubos ug kahimtang usa lamang ka gininhawa, ang mga tawo nga taas ug kahimtang usa lamang ka lamat; diha sa mga timbangan, sila mosaka; sila gaan pa kay sa gininhawa.
Psalms	62	10	Ayaw pagsalig diha sa pagpanglupig, ayaw paglaom diha sa pagpangawat; kon ang mga bahandi modaghan, ayaw ibutang ang imong kasingkasing niana.
Psalms	62	11	Ang Dios nagsulti sa makausa; makaduha ako makadungog niini: nga ang gahom iya sa Dios;
Psalms	62	12	ug nganha kanimo, O Ginoo, imo ang gugmang walay paglubad. Kay ikaw nagbalos sa tawo sumala sa iyang buhat.
Psalms	63	1	O Dios, ikaw mao ang akong Dios, nangita ako kanimo, ang akong kalag giuhaw kanimo; ang akong unod nangandoy kanimo, sama sa usa ka yuta nga uga ug mingaw diin walay tubig.
Psalms	63	2	Busa gitan-aw ko ikaw diha sa balaang puluy-anan, nagtan-aw sa imong gahom ug sa imong himaya.
Psalms	63	3	Tungod kay ang imong gugmang walay paglubad labaw pa ka maayo kay sa kinabuhi, ang akong mga ngabil magdayeg kanimo.
Psalms	63	4	Busa dayegon ko ikaw samtang buhi pa ako; magbayaw ako sa akong mga kamot ug magtawag sa imong ngalan.
Psalms	63	5	Ang akong kalag natagbaw ingon sa makabuhong nga pagkaon, ug ang akong baba magdayeg kanimo uban ang mga ngabil nga malipayon,
Psalms	63	6	sa diha nga maghunahuna ako kanimo diha sa akong higdaanan, ug mamalandong kanimo diha sa mga pagtukaw sa kagabhion;
Psalms	63	7	kay ikaw mao ang akong magtatabang, ug diha sa landong sa imong mga pako ako mag-awit sa kalipay.
Psalms	63	8	Ang akong kalag magpabilin kanimo; ang imong tuong kamot nag-agak kanako.
Psalms	63	9	Apan kadtong nagtinguha sa paglaglag sa akong kalag mahiadto sa mga kahiladman sa yuta;
Psalms	63	10	itugyan sila ngadto sa gahom sa espada, sila mangahimong tukbonon alang sa mga iro nga ihalas.
Psalms	63	11	Apan ang hari maglipay diha sa Dios; ang matag usa nga manumpa pinaagi kaniya maghimaya; kay ang baba sa mga bakakon patak-omon.
Psalms	64	1	Patalinghogi ang akong tingog, O Dios, sa akong pagpangamuyo; panalipdi ang akong kinabuhi gikan sa kahadlok sa kaaway.
Psalms	64	2	Tagoa ako gikan sa tinago nga laraw sa mga daotan, gikan sa kagubot sa mga tigbuhat ug daotan,
Psalms	64	3	nga nagbaid sa ilang dila sama sa mga espada, nga nagtion sa ilang mga pait nga pulong sama sa mga udyong,
Psalms	64	4	nagpana sa walay sala gikan sa tago, nagpana kaniya sa kalit sa walay kahadlok.
Psalms	64	5	Nagdasig sila sa ilang kaugalingon diha sa daotan nilang katuyoan, nagsabot sila sa pagbutang ug mga lit-ag diha sa tago, ug nag-ingon, “Kinsa man ang makakita kanato?”
Psalms	64	6	Naglaraw sila ug daotan ug nag-ingon, “Nahimo nato ang maayong pagkamugna nga laraw.” Kay ang hunahuna sa sulod ug ang kasingkasing sa tawo lalom!
Psalms	64	7	Apan ang Dios mopana kanila; sa kalit masamdan sila.
Psalms	64	8	Tungod sa ilang dila laglagon niya sila; ang tanan nga makakita kanila maglingolingo sa ilang mga ulo.
Psalms	64	9	Unya ang tanang mga tawo mangahadlok; sila magsugid sa buhat sa Dios, ug mamalandong sila sa iyang nabuhat.
Psalms	64	10	Palipaya ang mga matarong diha sa Ginoo, ug padangopa diha kaniya! Pahimayaa diha sa kasingkasing ang tanang mga matarong!
Psalms	65	1	Ang pagdayeg gitagana kanimo, O Dios, diha sa Zion; ug nganha kanimo himoon ang mga panaad,
Psalms	65	2	O ikaw nga magpatalinghog sa pag-ampo! Nganha kanimo manuol ang tanang tawo.
Psalms	65	3	Sa dihang ang among kasal-anan mopatigbabaw kanamo, ikaw magpasaylo niini.
Psalms	65	4	Bulahan ang tawo nga imong gipili ug paduolon kanimo aron magpuyo diha sa imong hawanan! Mangabusog kami sa kaayohan sa imong balay, ang imong balaan nga Templo!
Psalms	65	5	Pinaagi sa mga buhat nga makalilisang, ikaw magtubag kanamo uban ang pagluwas, O Dios sa among kaluwasan, nga mao ang paglaom sa tanang kinatumyan sa yuta, ug sa layong kadagatan;
Psalms	65	6	nga pinaagi sa iyang kusog naglig-on sa kabukiran, nga gibaksan ug gahom;
Psalms	65	7	nga nagpahilom sa dinahunog sa kadagatan, sa dinahunog sa mga balod niini, sa kaguliyang sa mga katawhan.
Psalms	65	8	Sila nga nagpuyo sa mga kinalay-ang bahin sa kalibotan nangahadlok sa imong mga timailhan; gihimo nimo ang paggula sa kabuntagon ug sa kahaponon nga magsinggit sa kalipay.
Psalms	65	9	Giduaw nimo ang yuta ug gibisbisan kini; gipatambok nimo kini pag-ayo; ang suba sa Dios napuno sa tubig; nagtagana ikaw ug trigo kanila, kay sa ingon giandam nimo kini.
Psalms	65	10	Gibisbisan nimo sa madagayaon gayod ang mga tudling niini; gipahimutang nimo ang mga dinaro niini, gipahumok kini pinaagi sa mga ulan, ug gipanalanginan nimo ang pagtubo niini.
Psalms	65	11	Gipurongpurongan nimo ang tuig sa imong kadagaya; ang mga agianan sa imong karwahi nagpatulo ug tambok.
Psalms	65	12	Ang mga sibsibanan sa kamingawan nagmadagayaon, ang kabungtoran nalukop sa kalipay,
Psalms	65	13	ang mga sibsibanan gibistihan ug mga panon sa karnero, ang mga walog gihabolan usab ug mga trigo, nagsinggit sila ug nag-awit sa kalipay.
Psalms	66	1	Paghimo ug usa ka malipayong kagahob ngadto sa Dios, tibuok nga yuta;
Psalms	66	2	awita ang himaya sa iyang ngalan; ihatag kaniya ang mahimayaong pagdayeg!
Psalms	66	3	Ingna ninyo ang Dios, “Pagkamakalilisang sa imong mga buhat! Hilabihan kadako ang imong gahom nga ang imong mga kaaway nangyukbo kanimo.
Psalms	66	4	Ang tibuok nga yuta magsimba kanimo; sila mag-awit ug mga pagdayeg nganha kanimo, mag-awit ug mga pagdayeg nganha sa imong ngalan.” Selah
Psalms	66	5	Dali ug tan-awa ninyo unsay nabuhat sa Dios; makalilisang ang iyang mga buhat nganha sa mga tawo.
Psalms	66	6	Ang dagat gihimo niya nga uga nga yuta; nanabok sila nga naglakaw sa suba. Didto naglipay kita diha kaniya,
Psalms	66	7	nga naghari pinaagi sa iyang gahom hangtod sa kahangtoran, nga ang mga mata naniid sa mga nasod. Ayaw papasigarboha sa ilang kaugalingon ang mga masinupakon. Selah
Psalms	66	8	Dayega ninyo ang atong Dios, O mga katawhan, himoa nga madungog ang tingog sa pagdayeg kaniya,
Psalms	66	9	nga mao ang nagkupot kanato uban sa mga buhi, ug dili motugot nga ang atong mga tiil madakin-as.
Psalms	66	10	Kay ikaw, O Dios, nagsulay kanamo; gisulayan nimo kami ingon nga ang plata gisulayan.
Psalms	66	11	Gisulod nimo kami sa pukot; gibutangan nimo ug bug-at nga palas-anon ang among mga hawak;
Psalms	66	12	ikaw mitugot nga ang mga tawo mangabayo ibabaw sa among mga ulo; milatas kami sa kalayo ug sa tubig, apan ikaw nagdala kanamo ngadto sa kadagaya.
Psalms	66	13	Mosulod ako sa imong balay uban ang mga halad nga sunogon, magtuman ako kanimo sa akong mga panaad,
Psalms	66	14	kadtong gipamulong sa akong mga ngabil, ug gisulti sa akong baba samtang diha ako sa kalisdanan.
Psalms	66	15	Ihalad nako kanimo ang mga halad nga sunogon gikan sa mga pinatambok, uban sa aso sa mga halad nga laking karnero; Maghalad ako ug mga torong baka ug mga kanding. Selah
Psalms	66	16	Dali ngari ug pamati, kamong tanan nga may kahadlok sa Dios, ug ipahayag nako ang gibuhat niya alang kanako.
Psalms	66	17	Kaniya mituaw ako ug gidayeg siya pinaagi sa akong dila.
Psalms	66	18	Kon gipalabi pa nako ang kadaotan dinhi sa akong kasingkasing, ang Ginoo dili unta magpatalinghog.
Psalms	66	19	Apan sa pagkatinuod ang Dios namati, gidungog niya ang tingog sa akong pag-ampo.
Psalms	66	20	Dalaygon ang Dios nga wala magsalikway sa akong pag-ampo o maghikaw kanako sa iyang gugma nga walay paglubad!
Psalms	67	1	Ang Dios magmaluluy-on unta kanato ug magpanalangin kanato ug magpasidlak sa iyang nawong ibabaw kanato, Selah
Psalms	67	2	aron ang imong dalan maila ibabaw sa yuta, ang imong kaluwasan taliwala sa mga nasod.
Psalms	67	3	Padayega kanimo ang mga katawhan, O Dios; Padayega kanimo ang tanang katawhan!
Psalms	67	4	Himoa nga ang mga nasod magmaya ug mag-awit sa kalipay, kay hukman nimo ang mga katawhan diha sa kaangayan ug mandoan nimo ang mga nasod sa ibabaw sa yuta. Selah
Psalms	67	5	Padayega kanimo ang mga katawhan, O Dios; padayega ang tanang katawhan kanimo!
Psalms	67	6	Ang yuta naghatag sa iyang bunga; ang Dios, ang atong Dios nagpanalangin kanato.
Psalms	67	7	Ang Dios nagpanalangin kanato; himoa nga ang tanang kinatumyan sa yuta mangahadlok kaniya!
Psalms	68	1	Patindoga ang Dios, patibulaaga ang iyang mga kaaway; pakagiwa usab gikan sa iyang atubangan kadtong nagdumot kaniya!
Psalms	68	2	Ingon nga ang aso mapalid, papahawaa sila; ingon nga ang talo matunaw atubangan sa kalayo, wagtanga ang mga daotan gikan sa atubangan sa Dios.
Psalms	68	3	Apan palipaya ang mga matarong; pamayaa sila sa atubangan sa Dios; pamayaa sila uban sa kalipay!
Psalms	68	4	Pag-awit kamo sa Dios, pag-awit kamo ug mga pagdayeg sa iyang ngalan; pasidunggi ninyo siya nga moagi ibabaw sa mga panganod; Yahweh ang iyang ngalan, pagmaya kamo sa atubangan niya!
Psalms	68	5	Amahan sa mga wala nay amahan ug tigpanalipod sa mga biyuda ang Dios nga anaa sa iyang balaang puluy-anan.
Psalms	68	6	Ang Dios naghatag ug panimalay sa mga nag-inusara; siya nagpagula sa mga binilanggo ngadto sa kauswagan; apan ang mga masinupakon magpuyo sa uga nga yuta.
Psalms	68	7	O Dios, sa dihang nag-una ikaw sa imong katawhan, sa pagpanaw nimo latas sa kamingawan, Selah
Psalms	68	8	ang yuta mikurog, ang kalangitan mipaulan usab, diha sa atubangan sa Dios; ang Sinai mikurog diha sa atubangan sa Dios, ang Dios sa Israel.
Psalms	68	9	Ikaw, O Dios, nagpadala ug daghang ulan; ikaw nagpahiuli sa imong panulundon sa diha nga kini naluya na;
Psalms	68	10	ang imong panon nakakaplag ug puluy-anan didto; ikaw, O Dios, nagtagana gikan sa imong kaayo alang sa mga kabos.
Psalms	68	11	Ang Ginoo naghatag sa mando; dako ang panon sa mga nagsangyaw sa balita:
Psalms	68	12	“Ang mga hari sa kasundalohan, nangagiw sila, nangagiw sila!” Ang kababayen-an nga nahibilin sa balay nagbahin sa inilog,
Psalms	68	13	bisan ug nagpabilin sila sa mga toril sa karnero, ang mga pako sa salampati nga gisapawan ug plata ang mga dagang niini sa dalag nga bulawan.
Psalms	68	14	Sa dihang gipatibulaag sa Labing Gamhanan ang mga hari didto, nag-ulan ug yelo sa Zalmon.
Psalms	68	15	O gamhanang bukid, bukid sa Basan; bukid nga daghan ug mga bungtod, ang bukid sa Basan!
Psalms	68	16	Ngano nga nagtan-aw kamo uban ang kasina, O bukid nga daghan ug mga bungtod, sa bukid nga gitinguha sa Dios alang sa iyang puluy-anan, diin ang Ginoo magpuyo niini hangtod sa kahangtoran?
Psalms	68	17	Uban sa gamhanang karwahi, 20,000, liboan ka libo, ang Ginoo miabot gikan sa Sinai ngadto sa balaang puluy-anan.
Psalms	68	18	Ikaw miadto sa itaas, mipagula sa mga binihag, nagdawat ka ug mga gasa gikan sa mga tawo, bisan gikan sa mga masinupakon, aron ang Ginoo nga Dios magpuyo uban kanila.
Psalms	68	19	Dalaygon ang Ginoo, nga sa matag adlaw nagpas-an kanato; ang Dios mao ang atong kaluwasan. Selah
Psalms	68	20	Ang atong Dios usa ka Dios sa kaluwasan, ug ngadto sa Dios nga Ginoo, iya ang kagawasan gikan sa kamatayon.
Psalms	68	21	Apan ang Dios maghampak sa ulo sa iyang mga kaaway, ang buhokon nga ulo niadtong naglakaw diha sa iyang kasal-anan.
Psalms	68	22	Ang Ginoo nag-ingon, “Dad-on nako sila pagbalik gikan sa Basan, dad-on nako sila pagbalik gikan sa kahiladman sa dagat,
Psalms	68	23	aron mahumol nimo ang imong tiil diha sa dugo, aron ang mga dila sa imong mga iro makabaton sa ilang bahin gikan sa imong mga kaaway.”
Psalms	68	24	Nakita nila ang imong mga pagpanaw, O Dios, ang mga pagpanaw sa akong Dios, sa akong Hari, ngadto sa balaang puluy-anan—
Psalms	68	25	ang mga mag-aawit nag-una, ang mga tigtugtog nagsunod, sa taliwala nila ang mga dalaga nga nagtugtog sa mga gagmayng tambor:
Psalms	68	26	“Dayega ninyo ang Dios diha sa dakong katilingban, ang Ginoo, O kamo nga gikan sa tuboran sa Israel!”
Psalms	68	27	Anaa si Benjamin, ang labing gamay nila, nag-una, ang mga pangulo sa Juda ug ang ilang pundok, ang mga pangulo sa Zabulon, ang mga pangulo sa Neftali.
Psalms	68	28	Gamita ang imong gahom, O Dios; ipakita ang imong kusog, O Dios, ikaw nga nagbuhat alang kanamo.
Psalms	68	29	Tungod sa imong Templo didto sa Jerusalem, ang mga hari nagdala ug mga gasa nganha kanimo.
Psalms	68	30	Badlonga ang mananap nga ihalas nga nagpuyo sa kabugangan, ang panon sa mga torong baka, uban sa mga nating baka sa mga katawhan. Tumbi kadtong nagtinguha sa daghang plata; patibulaaga ang mga katawhan nga mangalipay sa gubat.
Psalms	68	31	Moabot ang mga pangulo gikan sa Ehipto; padalia ang Etiopia sa pagbayaw sa iyang mga kamot ngadto sa Dios.
Psalms	68	32	Pag-awit kamo ngadto sa Dios, O mga gingharian sa kalibotan; pag-awit kamo ug mga pagdayeg ngadto sa Ginoo, Selah
Psalms	68	33	kaniya nga nagsakay sa kalangitan, sa kalangitan sa kakaraanan; pamati, siya mipalanog sa iyang tingog, sa iyang gamhanang tingog.
Psalms	68	34	Ipahinungod ninyo ang gahom ngadto sa Dios, nga ang pagkahalangdon anaa sa ibabaw sa Israel, ug ang iyang gahom anaa sa kapanganoran.
Psalms	68	35	Makalilisang ang Dios diha sa iyang balaang dapit, ang Dios sa Israel; siya naghatag ug kusog ug gahom ngadto sa iyang katawhan. Dalaygon ang Dios.
Psalms	69	1	Luwasa ako, O Dios! Kay ang mga tubig miabot na sa akong liog.
Psalms	69	2	Nalubong ako sa lalom nga lapok, diin wala nay katindogan; miabot ako ngadto sa lalom nga katubigan, ug ang mga baha mibanlas kanako.
Psalms	69	3	Naluya ako sa akong pagtu-aw; nauga na ang akong tutunlan. Ang akong mga mata nahalap sa paghinulat nako sa akong Dios.
Psalms	69	4	Daghan pa kay sa buhok sa akong ulo ang mga nagdumot kanako sa walay hinungdan; gamhanan kadtong buot molaglag kanako, kadtong miasdang kanako pinaagi sa mga bakak. Kinahanglan ba nakong iuli ang wala nako kawata?
Psalms	69	5	O Dios, ikaw nasayod sa akong mga kabuang; ang kasaypanan nga akong nabuhat wala matago gikan kanimo.
Psalms	69	6	Ayaw itugot nga sila nga naglaom kanimo mabutang sa kaulawan pinaagi kanako, O Ginoong Dios sa mga panon; ayaw itugot nga kadtong nangita kanimo mawad-an sa kadungganan pinaagi kanako, O Dios sa Israel.
Psalms	69	7	Kay kini tungod ug alang kanimo nga ako nag-antos sa pagtamay, ang kaulaw mitabon sa akong nawong.
Psalms	69	8	Nahimo ako nga dumuduong ngadto sa akong kaigsoonan, usa ka langyaw ngadto sa mga anak sa akong inahan.
Psalms	69	9	Kay ang pagkamainiton alang sa imong balay milukop kanako, ug ang mga pagpakaulaw nila nga nagpakaulaw kanimo ania madakdak kanako.
Psalms	69	10	Sa diha nga ako nagpaubos sa akong kaugalingon uban ang pagpuasa, nahimo kining kaulawan kanako.
Psalms	69	11	Sa diha nga gihimo nako ang sako nga akong bisti, ako nahimo nga usa ka pagya nila.
Psalms	69	12	Nahimo akong hisgotanan sa mga naglingkod sa ganghaan, ug nahimong awit sa mga palahubog.
Psalms	69	13	Apan alang kanako, ang akong pag-ampo nganha kanimo, O Ginoo. Sa panahon nga imong kahimut-an, O Dios, sa kadagaya sa imong gugmang walay paglubad, tubaga ako. Diha sa kamatuoran sa imong kaluwasan,
Psalms	69	14	luwasa ako gikan sa pagkaunlod diha sa lapok; palingkawasa ako gikan kanila nga nagdumot kanako, gikan sa lalom nga katubigan.
Psalms	69	15	Ayaw itugot nga maanod ako sa baha, o malamoy sa kahiladman, o matak-opan sa baba sa gahong.
Psalms	69	16	Tubaga ako, O Ginoo, kay ang imong gugmang walay paglubad maayo; sumala sa imong madagayaong kaluoy, lingia ako.
Psalms	69	17	Ayaw tagoa ang imong nawong gikan sa imong alagad, kay ania ako sa kagul-anan, pagdali sa pagtubag kanako.
Psalms	69	18	Paduol kanako, lukata ako; palingkawasa ako tungod sa akong mga kaaway.
Psalms	69	19	Ikaw nahibalo sa pagpakaulaw kanako, ug sa akong kaulawan, ug sa akong pagkatinamay; ang tanan nakong mga kaaway anaa sa imong atubangan.
Psalms	69	20	Ang pagpakaulaw nakadugmok sa akong kasingkasing, busa ako nagmagul-anon. Nangita ako ug kaluoy, apan wala; ug mga tiglipay, apan wala akoy nakit-an.
Psalms	69	21	Gihatagan ako ug hilo ingon nga akong pagkaon; ug sa akong kauhaw, gihatagan ako nila ug suka aron imnon.
Psalms	69	22	Himoa ang ilang lamisa nga laang alang kanila; ang ilang kasaulogan mahimong lit-ag alang kanila.
Psalms	69	23	Pangitngiti ang ilang mga mata aron sila dili makakita; ug himoa nga magpadayon sa pagkurog ang ilang mga hawak.
Psalms	69	24	Ibubo sa ibabaw nila ang imong kaligutgot, ug himoa nga ang kabangis sa imong kasuko makaagpas kanila.
Psalms	69	25	Mahimo unta nga biniyaan ang ilang kampo; ayaw itugot nga may magpuyo sa ilang mga tolda.
Psalms	69	26	Kay ilang gilutos siya nga imong gihampak, ug kadtong imong gisamaran ila pa gayong gipahinumdoman sa kasakit.
Psalms	69	27	Dugangi ug silot ang ilang silot; dili na unta sila makalingkawas sa imong paghukom.
Psalms	69	28	Papasa sila gikan sa basahon sa kinabuhi, ug ayaw na sila ipalista uban sa mga matarong.
Psalms	69	29	Apan ako kabos ug masulub-on; itugot, O Dios, nga ang imong kaluwasan magpahimutang kanako sa itaas!
Psalms	69	30	Dayegon nako ang ngalan sa Dios uban sa usa ka awit; pasidunggan nako siya uban sa pagpasalamat.
Psalms	69	31	Makapahimuot kini sa Ginoo labaw kay sa usa ka baka o usa ka torong baka nga adunay mga sungay ug mga kuko.
Psalms	69	32	Pakit-a niini ang mga dinaogdaog ug malipay sila; kamo nga nangita sa Dios, padasiga ang inyong kasingkasing.
Psalms	69	33	Kay ang Ginoo namati sa mga nanginahanglan, ug wala magtamay sa iyang katawhan nga nabilanggo.
Psalms	69	34	Padayega kaniya ang langit ug ang yuta, ang kadagatan ug ang tanan nga naglihok diha kanila.
Psalms	69	35	Kay ang Dios magluwas sa Zion ug magtukod sa mga siyudad sa Juda; ug sila magpuyo didto ug manag-iya niini;
Psalms	69	36	ug ang mga kaliwat sa iyang mga ulipon manunod niini, ug sila nga nahigugma sa iyang ngalan magpuyo diha niini.
Psalms	7	1	O Ginoo nga akong Dios, diha kanimo midangop ako; luwasa ako gikan sa tanan nga naggukod kanako ug ilikay ako,
Psalms	7	2	kay tingali unya ug sama sa liyon wataswatason nila ako, guyoron ako nga walay si bisan kinsa nga makaluwas.
Psalms	7	3	O Ginoo nga akong Dios, kon gibuhat nako kini, kon sa akong mga kamot adunay kasaypanan,
Psalms	7	4	kon ako nagbalos ug daotan kaniya nga anaa sa pakigdait uban kanako, o giilogan nako ang akong kaaway bisan walay hinungdan,
Psalms	7	5	ipagukod ako sa akong kaaway ug paapsa kanako, ug patumbi niya ngadto sa yuta ang akong kinabuhi, ug ang akong kalag ipabutang diha sa abog. Selah
Psalms	7	6	Tindog, O Ginoo, diha sa imong kasuko, barog batok sa kapungot sa akong mga kaaway; pagmata, O akong Dios; ikaw nga nagtudlo ug paghukom.
Psalms	7	7	Paalironga libot kanimo ang katilingban sa mga katawhan, ug sa ibabaw niini lingkod sa trono sa kahitas-an
Psalms	7	8	Ang Ginoo naghukom sa mga katawhan; hukmi ako, O Ginoo, sumala sa akong pagkamatarong ug sumala sa kaligdong nga ania kanako.
Psalms	7	9	O laglaga ang kadaotan sa mga daotan, apan patindoga ang matarong, ikaw, ang Dios nga matarong, nagsusi sa mga hunahuna ug sa mga kasingkasing.
Psalms	7	10	Ang akong taming anaa sa Dios, nga nagluwas sa mga matarong sa kasingkasing.
Psalms	7	11	Ang Dios matarong nga maghuhukom ug usa ka Dios nga may kaligutgot matag adlaw.
Psalms	7	12	Kon ang usa ka tawo dili magbasol, bairon sa Dios ang iyang espada; gibawog niya ang iyang pana ug giandam kini;
Psalms	7	13	giandam niya ang iyang mga hinagiban sa kamatayon, gihimo niya nga magsiga ang iyang mga udyong.
Psalms	7	14	Tan-awa, nagsamkon siya ug daotan, ug nagsabak ug limbong, ug nagpahimugso ug bakak.
Psalms	7	15	Nagbuhat siya ug gahong ug nagkalot niini, ug siya nahulog ngadto sa lungag nga iyang gibuhat.
Psalms	7	16	Ang iyang daotang buhat mobalik sa ibabaw sa iyang ulo, ug ang iyang kabangis mahulog sa iyang alimpulo.
Psalms	7	17	Magpasalamat ako sa Ginoo sumala sa iyang pagkamatarong, ug mag-awit ako ug pagdayeg sa ngalan sa Ginoo nga Labing Halangdon.
Psalms	70	1	O Dios, luwasa ako! O Ginoo, pagdali sa pagtabang kanako!
Psalms	70	2	Itugyan sa kaulawan ug kalibog kadtong nagtinguha sa akong kinabuhi! Pasiboga ug ipadala ngadto sa kaulawan kadtong nagtinguha sa akong kadaot!
Psalms	70	3	Pasiboga sila tungod sa ilang kaulawan, sila nga nag-ingon, “Aha, Aha!”
Psalms	70	4	Kadtong tanan nga nangita kanimo mangalipay unta ug magmaya diha kanimo! Kadtong mga nahigugma sa imong kaluwasan magpadayon unta sa pag-ingon, “Gamhanan ang Dios!”
Psalms	70	5	Apan ako kabos ug nanginahanglan; pagdali ngari kanako, O Dios! Ikaw mao ang akong magtatabang ug ang akong manluluwas; O Ginoo, ayaw paglangan!
Psalms	71	1	Kanimo, O Ginoo, modangop ako; ayaw gayod ako ibutang sa kaulawan!
Psalms	71	2	Sa imong pagkamatarong luwasa ug tabanga ako; ikiling kanako ang imong igdulungog ug luwasa ako!
Psalms	71	3	Mahimo unta ikaw nga batong dalangpanan alang kanako, usa ikaw ka lig-on nga kuta nga magluwas kanako, kay ikaw mao ang akong bato ug ang akong kuta.
Psalms	71	4	Luwasa ako, O akong Dios, gikan sa kamot sa daotan, gikan sa kamot sa dili matarong ug walay puangod nga tawo.
Psalms	71	5	Kay ikaw, O Ginoo, mao ang akong paglaom, ang akong pagsalig, O Ginoo, sukad pa sa akong pagkabatan-on.
Psalms	71	6	Diha kanimo nagsalig ako gikan sa akong pagkatawo; ikaw mao ang nagkuha kanako gikan sa taguangkan sa akong inahan. Ang akong pagdayeg magpadayon nga alang kanimo.
Psalms	71	7	Ako sama sa usa ka timailhan alang sa daghan; apan ikaw mao ang akong lig-on nga dalangpanan.
Psalms	71	8	Ang akong baba napuno sa pagdayeg kanimo, ug sa paghimaya kanimo sa tibuok nga adlaw.
Psalms	71	9	Ayaw ako isalikway sa panahon sa pagkatigulang; ayaw ako biyai sa diha nga ang akong kusog maluya na.
Psalms	71	10	Kay ang akong mga kaaway nagsulti mahitungod kanako; kadtong naniid sa akong kinabuhi nag-usa sa paglaraw,
Psalms	71	11	nga nag-ingon, “Ang Dios mibiya kaniya; gukda ug dakpa siya kay walay bisan usa nga moluwas kaniya.”
Psalms	71	12	O Dios, ayaw pagpalayo gikan kanako; O akong Dios, pagdali sa pagtabang kanako!
Psalms	71	13	Ang akong mga kaaway mabutang unta sa kaulawan ug malaglag; matabonan unta sa kaulawan ug sa pagkatalamayon kadtong nagtinguha sa akong kadaot.
Psalms	71	14	Apan ako magpadayon sa paglaom, ug magdugang pa gayod sa pagdayeg kanimo.
Psalms	71	15	Ang akong baba magsulti sa imong pagkamatarong, sa imong mga buhat sa pagluwas sa tibuok nga adlaw, kay ang gidaghanon niini dili na nako maihap.
Psalms	71	16	Moanha ako uban sa mga gamhanang buhat sa Ginoong Dios, magdayeg ako sa imong pagkamatarong, sa imoha lamang.
Psalms	71	17	O Dios, gitudloan nimo ako sukad pa sa akong pagkabatan-on, ug sa gihapon nagpahayag ako sa imong mga katingalahang buhat.
Psalms	71	18	Oo, bisan sa diha nga matigulang na ako ug ubanon na, O Dios, ayaw ako biyai, hangtod nga ikapahayag nako ang imong kusog ngadto sa tanang kaliwatan nga moabot. Ang imong gahom
Psalms	71	19	ug ang imong pagkamatarong, O Dios, miabot sa kahitas-an. Ikaw nga nagbuhat sa mga dagkong butang, O Dios, kinsa ba ang sama kanimo?
Psalms	71	20	Ikaw nga nagpakita kanako ug daghang kagul-anan ug katalagman, mopalig-on kanako pag-usab; gikan sa kahiladman sa yuta pabangonon nimo ako pag-usab.
Psalms	71	21	Ikaw magdugang sa akong dungog ug maghupay kanako pag-usab.
Psalms	71	22	Magdayeg usab ako kanimo uban sa alpa, tungod sa imong pakamatinumanon, O akong Dios; kanimo mag-awit ako ug mga pagdayeg uban sa lira, O Balaan sa Israel.
Psalms	71	23	Ang akong mga ngabil magsinggit sa kalipay sa diha nga mag-awit ako ug mga pagdayeg kanimo; ang akong kalag usab nga imong giluwas.
Psalms	71	24	Ang akong dila magsulti sa imong pagkamatarong sa tibuok nga adlaw, kay sila nabutang sa kaulawan ug pagkatinamay, kadtong nagtinguha paghimo ug kadaot kanako.
Psalms	72	1	Ihatag sa hari ang imong mga hustisya, O Dios, ug ang imong pagkamatarong ngadto sa anak sa hari!
Psalms	72	2	Maghukom unta siya sa imong katawhan diha sa pagkamatarong, ug sa imong mga kabos diha sa kaangayan!
Psalms	72	3	Ang kabukiran magdala unta ug pakigdait sa katawhan, ug ang kabungtoran, diha sa pagkamatarong!
Psalms	72	4	Maglaban unta siya sa katungod sa mga kabos sa katawhan, maghatag ug kaluwasan sa mga nanginahanglan, ug magdugmok sa malupigon!
Psalms	72	5	Mabuhi unta siya samtang naglungtad pa ang adlaw ug ang bulan hangtod sa tanang kaliwatan!
Psalms	72	6	Mahisama unta siya sa ulan nga mangatagak sa balili nga gigalab, sama sa taligsik nga nagpatubig sa yuta!
Psalms	72	7	Sa iyang mga adlaw molambo unta ang mga matarong, ug ang pakigdait modagaya, hangtod nga ang bulan mahanaw na!
Psalms	72	8	Maggahom unta siya gikan sa dagat ngadto sa laing dagat, ug gikan sa Suba ngadto sa mga kinatumyan sa yuta!
Psalms	72	9	Ang iyang mga kabatok moyukbo unta sa iyang atubangan, ug ang iyang mga kaaway magtilap sa abog!
Psalms	72	10	Ang mga hari sa Tarsis ug sa mga kapuloan maghatag unta kaniya ug buhis: ang mga hari sa Sheba ug sa Seba magdala unta ug mga gasa!
Psalms	72	11	Ang tanang mga hari magyukbo unta sa atubangan niya; mag-alagad unta kaniya ang tanang mga nasod!
Psalms	72	12	Kay siya nagluwas sa nanginahanglan sa diha nga siya magtawag, sa kabos ug sa walay makatabang.
Psalms	72	13	Naluoy siya sa huyang ug sa nanginahanglan, ug nagluwas sa mga kinabuhi sa nanginahanglan.
Psalms	72	14	Gikan sa pagdaogdaog ug pagpanglupig gilukat niya ang ilang kinabuhi; ug bililhon ang ilang dugo diha sa iyang panan-aw.
Psalms	72	15	Mabuhi unta siya ug dugay, mahatag unta ang bulawan sa Sheba ngadto kaniya! Himoon unta kanunay ang pag-ampo alang kaniya, ug mapanalanginan unta siya sa tibuok nga adlaw!
Psalms	72	16	Aduna untay daghang trigo sa yuta; sa tumoy sa kabukiran magtabyog unta kini; ang mga bunga niini mahisama unta sa Lebanon; ug ang mga tawo molambo unta diha sa siyudad sama sa balili sa yuta.
Psalms	72	17	Ang iyang ngalan molungtad unta hangtod sa kahangtoran, ang iyang ngalan magpadayon unta ingon nga nagpadayon pa ang adlaw! Ang katawhan mabulahan unta diha kaniya, ang tanang kanasoran motawag kaniya nga bulahan!
Psalms	72	18	Dalaygon ang Ginoo, ang Dios sa Israel, nga mao lamang ang nagbuhat sa mga katingalahang butang.
Psalms	72	19	Dalaygon ang iyang mahimayaong ngalan hangtod sa kahangtoran; mapuno unta sa iyang himaya ang tibuok nga yuta! Amen ug Amen!
Psalms	72	20	Ang mga pag-ampo ni David nga anak ni Jesse natapos na.
Psalms	73	1	Sa pagkatinuod ang Dios maayo ngadto sa mga matarong, kanila nga putli ug kasingkasing.
Psalms	73	2	Apan alang kanako, hapit na mapandol ang akong mga tiil; hapit na maligas ang akong mga lakang.
Psalms	73	3	Kay nasina ako sa mga mapahitas-on, sa diha nga nakita nako ang kauswagan sa mga daotan.
Psalms	73	4	Kay wala silay kasakitan, hinuon ang ilang lawas lig-on ug himsog.
Psalms	73	5	Sila wala sa kalisdanan sama sa uban nga mga tawo; wala sila hampaka sama sa ubang mga tawo.
Psalms	73	6	Busa ang garbo mao ang ilang kuwentas; ang pagpanglupig nagtabon kanila sama sa usa ka bisti.
Psalms	73	7	Ang ilang mga mata nagbudlat sa katambok; ang ilang kasingkasing nag-awas sa kabuang.
Psalms	73	8	Nangyubit sila ug nagsulti ug daotan; mapahitas-on silang nagsulti ug pagpanaogdaog.
Psalms	73	9	Gipahimutang nila ang ilang mga baba batok sa kalangitan, ug ang ilang dila naglakaw latas sa yuta.
Psalms	73	10	Busa ang katawhan moatubang ug modayeg kanila ug dili makakita ug sayop kanila.
Psalms	73	11	Ug sila nag-ingon, “Unsaon sa pagkahibalo sa Dios? Aduna bay kahibalo diha sa Labing Halangdon?”
Psalms	73	12	Tan-awa, kini mao ang mga daotan, anaa kanunay sa kaharuhay, sila miuswag sa mga bahandi.
Psalms	73	13	Ang tanan kawang lamang sa paghinlo nako sa akong kasingkasing ug ang pagpanghunaw nako sa akong mga kamot sa pagkawalay sala.
Psalms	73	14	Kay sa tibuok adlaw nagkalisod ako, ug gipanton sa matag buntag.
Psalms	73	15	Kon miingon pa ako, “Mosulti ako sa ingon,” dili unta ako matinud-anon ngadto sa kaliwatan sa imong mga anak.
Psalms	73	16	Apan sa diha nga naghunahuna ako unsaon nako sa pagsabot niini, kini daw lisod kaayo alang kanako,
Psalms	73	17	hangtod nga miadto ako sa balaang dapit sa Dios, unya nasabtan nako ang ilang sangpotan.
Psalms	73	18	Sa pagkatinuod gibutang nimo sila sa mga dapit nga danglog, gihagbong nimo sila ngadto sa kalaglagan.
Psalms	73	19	Naunsa ba nga sila nangalaglag man sa kalit, nangaanod sa hilabihang mga kalisang!
Psalms	73	20	Sila sama sa usa ka damgo sa diha nga ang usa ka tawo mahigmata, sa pagmata, tamayon nimo ang ilang paghanduraw.
Psalms	73	21	Sa dihang nasakit ang akong kalag, sa dihang mibati ug kangutngot ang akong kasingkasing,
Psalms	73	22	ako buangbuang ug walay alamag, sama ako sa usa ka mananap nganha kanimo.
Psalms	73	23	Bisan pa niana, ako ania gihapon uban kanimo; gikuptan nimo ang tuo nakong kamot.
Psalms	73	24	Ikaw magmando kanako pinaagi sa imong pagtambag, ug unya dawaton nimo ako sa himaya.
Psalms	73	25	Kinsa may akoa nga anaa sa langit gawas kanimo? Ug walay bisan unsa dinhi sa ibabaw sa yuta nga akong gitinguha gawas kanimo.
Psalms	73	26	Ang akong unod ug ang akong kasingkasing maluya, apan ang Dios mao ang kalig-on sa akong kasingkasing ug ang akong bahin hangtod sa kahangtoran.
Psalms	73	27	Kay tan-awa, sila nga nagpalayo kanimo mangahanaw; gilaglag nimo silang tanan nga malimbongon kanimo.
Psalms	73	28	Apan alang kanako, maayo ang pagpaduol ngadto sa Dios; Ang Ginoo nga Dios gihimo nako nga akong dalangpanan, aron isugilon nako ang tanan nimong mga buhat.
Psalms	74	1	O Dios, nganong gisalikway nimo kami hangtod sa kahangtoran? Ngano ba nga nag-aso ang imong kapungot batok sa mga karnero sa imong sibsibanan?
Psalms	74	2	Hinumdomi ang imong katilingban nga imong gikuha sa dugay nang panahon, nga imong gilukat aron mahimo nga banay sa imong panulundon! Hinumdomi ang bukid sa Zion, nga imong gipuy-an.
Psalms	74	3	Ilakang ang imong mga tiil ngadto sa mga nangaguba sa dayon; ang kaaway miguba sa tanan didto sa balaang dapit.
Psalms	74	4	Ang imong mga kaaway nagngulob sa taliwala sa imong balaang dapit; gipahimutang nila ang ilang mga timailhan aron mahimong mga ilhanan.
Psalms	74	5	Sa itaas nga agianan giputol nila ang baga nga mga kahoy pinaagi sa wasay.
Psalms	74	6	Ug unya ang tanang mga kinulit ilang gipangguba pinaagi sa wasay ug martilyo
Psalms	74	7	Ilang gisunog sa kalayo ang imong balaang puluy-anan; ilang gipasipad-an ang dapit nga puluy-anan sa imong ngalan, gipukan kini ngadto sa yuta.
Psalms	74	8	Nag-ingon sila sa ilang kasingkasing, “Laglagon nato sila sa hingpit”; gisunog nila ang tanang mga dapit nga tagboanan sa Dios nga didto sa yuta.
Psalms	74	9	Wala na namo makita ang among mga ilhanan; wala nay bisan usa ka propeta, ug walay bisan usa kanamo nga nahibalo hangtod kanus-a.
Psalms	74	10	Hangtod kanus-a ba, O Dios, nga ang kabatok magtamay? Magpasipala ba ang kaaway sa imong ngalan hangtod sa kahangtoran?
Psalms	74	11	Ngano ba nga gipugngan nimo ang imong kamot, ang tuo nimong kamot? Nganong gitipigan nimo kini sa imong dughan?
Psalms	74	12	Apan ang Dios nga akong Hari gikan pa sa kakaraanan, naghimo sa kaluwasan diha sa taliwala sa yuta.
Psalms	74	13	Imong gipikas ang dagat pinaagi sa imong kusog; imong gidugmok ang mga ulo sa mga dragon diha sa katubigan.
Psalms	74	14	Gidugmok nimo ang mga ulo sa Lebiatan; imong gihatag siya ingon nga pagkaon alang sa mga binuhat nga nagpuyo sa kamingawan.
Psalms	74	15	Imong gipabuswak ang tubod ug ang suba; gipauga nimo ang dagkong mga suba.
Psalms	74	16	Imo ang adlaw ug imo usab ang gabii; imong giandam ang kahayag ug ang adlaw.
Psalms	74	17	Gipahimutang nimo ang tanang mga utlanan sa yuta; gibuhat nimo ang ting-init ug tingtugnaw.
Psalms	74	18	Hinumdomi kini, O Ginoo, giunsa sa mga kaaway sa pagpakaulaw, ug ang buangbuang nga katawhan nagpasipala sa imong ngalan.
Psalms	74	19	Ayaw itugyan ngadto sa mga ihalas nga mananap ang kinabuhi sa imong salampati; ayaw kalimti ang kinabuhi sa imong mga kabos hangtod sa kahangtoran.
Psalms	74	20	Tagda ang imong kasabotan kay ang mga ngitngit nga dapit sa yuta napuno sa mga puluy-anan sa kabangis.
Psalms	74	21	Ayaw itugot nga ang dinaogdaog maulawan. Padayega sa imong ngalan ang mga kabos ug nanginahanglan.
Psalms	74	22	Tindog, O Dios, labani ang imong katungod; hinumdomi giunsa sa buangbuang nga tawo pagtamay kanimo sa tibuok nga adlaw!
Psalms	74	23	Ayaw kalimti ang tingog sa imong mga kaaway, ang tingog niadtong mga nakigbatok kanimo nga nagkakusog!
Psalms	75	1	Nagpasalamat kami kanimo, O Dios, nagpasalamat kami; ug ang imong ngalan duol. Ang mga tawo nagsugilon mahitungod sa imong katingalahang buhat.
Psalms	75	2	Sa panahon nga akong gitakda maghukom ako diha sa kaangayan.
Psalms	75	3	Sa diha nga ang yuta ug ang tanang mga nagpuyo niini mangalaglag, ako mao ang magsangga sa mga haligi niini. Selah
Psalms	75	4	Nag-ingon ako sa mga mapagarbohon, “Ayaw na pagpasigarbo,” ug sa daotan, “Ayaw na iisa ang inyong sungay;
Psalms	75	5	ayaw ninyo iisa sa itaas ang inyong sungay; o magsulti uban sa pinatikig nga liog.”
Psalms	75	6	Kay ang pagbayaw dili gikan sa silangan o sa kasadpan, o gikan sa habagatan;
Psalms	75	7	apan ang Dios mao ang maghukom, ipaubos niya ang usa ug bayawon niya ang usa.
Psalms	75	8	Kay diha sa kamot sa Ginoo adunay usa ka kupa, nga may bino nga nagbula, maayong pagkasagol; ug gikan niini maghuwad siya ug kapaitan, ug ang tanan nga daotan sa kalibotan mohurot niini hangtod sa mga linugdang.
Psalms	75	9	Apan ako maglipay hangtod sa kahangtoran; mag-awit ako ug mga pagdayeg sa Dios ni Jacob.
Psalms	75	10	Putlon nako ang tanang mga sungay sa mga tawong daotan, apan ang mga sungay sa mga matarong bayawon.
Psalms	76	1	Sa Juda giila ang Dios, sa Israel bantogan ang iyang ngalan.
Psalms	76	2	Ang iyang balay anaa sa Salem, ang iyang puluy-anan anaa sa Zion.
Psalms	76	3	Didto gipangbunggo niya ang mga nagpangidlap nga udyong, ang taming, ang espada ug ang mga hinagiban sa gubat. Selah
Psalms	76	4	Mahimayaon ikaw, halangdon pa kay sa kabukiran nga walay kataposan.
Psalms	76	5	Ang mga isog ug kasingkasing gipanguhaan sa ilang mga inilog; sila nahinanok sa pagkatulog; walay bisan usa sa mga manggugubat nga nakagamit sa ilang mga kamot.
Psalms	76	6	Sa imong pagbadlong, O Dios ni Jacob, ang nagkabayo ug ang kabayo nagbuy-od nga daw patay.
Psalms	76	7	Apan ikaw, ikaw makalilisang gayod! Kinsay makabarog sa imong atubangan sa diha nga ikaw masuko?
Psalms	76	8	Gikan sa kalangitan gisulti nimo ang hukom; ang yuta nahadlok ug mihilom,
Psalms	76	9	sa diha nga ang Dios mitindog aron maghukom sa pagluwas sa tanang dinaogdaog diha sa yuta. Selah
Psalms	76	10	Sa pagkatinuod gayod, ang kaligutgot sa tawo magdayeg kanimo; ang nahibilin sa kaligutgut imong gipugngan.
Psalms	76	11	Pagsaad kamo sa Ginoo nga inyong Dios ug tumana kini; padad-a ug mga gasa ang tanan nga naglibot kaniya, ngadto kaniya nga takos kahadlokan,
Psalms	76	12	nga nagputol sa espiritu sa mga pangulo, siya nga gikalisangan sa mga hari sa yuta.
Psalms	77	1	Ako nagtuaw sa makusog ngadto sa Dios, sa kusog nga tingog ngadto sa Dios aron siya mamati kanako.
Psalms	77	2	Sa adlaw sa akong kalisdanan ako nangita sa Ginoo; sa kagabhion ang akong kamot gibayaw ug wala maluya; ang akong kalag nagdumili nga hupayon.
Psalms	77	3	Naghunahuna ako sa Dios, ug ako nag-agulo; namalandong ako ug ang akong espiritu naluya. Selah
Psalms	77	4	Ikaw nagpugong sa akong mga mata nga matak-op; nahasol ako pag-ayo nga tungod niana wala ako makasulti.
Psalms	77	5	Gihandom nako ang mga adlaw sa karaang panahon, gihinumdoman nako ang katuigan sa karaang panahon.
Psalms	77	6	Sa kagabhion, lalom ang pamalandong sa akong kasingkasing, ako namalandong ug nagsusi sa akong espiritu,
Psalms	77	7	“Magsalikway ba ang Ginoo hangtod sa kahangtoran, ug dili na ba siya magmaluluy-on?
Psalms	77	8	Nawala na ba sa dayon ang iyang gugmang walay paglubad? Natapos na ba sa dayon ang iyang saad?
Psalms	77	9	Nakalimot na ba ang Dios sa pagkamaluluy-on? Sa iyang kasuko, gitabonan ba niya ang iyang malumong kaluoy?” Selah
Psalms	77	10	Ug ako miingon, “Kini mao ang akong kaguol nga ang tuong kamot sa Labing Halangdon nausab.”
Psalms	77	11	Akong hinumdoman ang mga buhat sa Ginoo; akong hinumdoman ang imong mga kahibulongan sa kakaraanan.
Psalms	77	12	Pamalandongan nako ang tanan nimong mga buhat, ug magsulti ako sa imong gamhanang mga buhat.
Psalms	77	13	Ang imong dalan, O Dios, balaan. Kinsa ba nga dios ang dako nga sama sa atong Dios?
Psalms	77	14	Ikaw mao ang Dios nga nagbuhat ug mga katingalahan, nga nagpadayag sa imong gahom taliwala sa mga katawhan.
Psalms	77	15	Pinaagi sa imong bukton giluwas nimo ang imong katawhan, ang mga anak ni Jacob ug ni Jose. Selah
Psalms	77	16	Sa diha nga ang katubigan nakakita kanimo, O Dios, sa diha nga ang katubigan nakakita kanimo, nangahadlok sila, ang kahiladman usab nangurog.
Psalms	77	17	Ang mga dag-om nagyabo ug tubig; ang mga langit nagpadalugdog; ang imong mga udyong usab nagpangidlap sa tanang dapit.
Psalms	77	18	Ang dinahunog sa imong dalugdog anaa sa mga alimpulos; ang mga kilat mihayag sa kalibotan; ang yuta mikurog ug nauyog.
Psalms	77	19	Ang imong dalan anaa sa dagat, ang imong mga agianan anaa sa dagkong katubigan; apan ang imong mga tunob wala makita.
Psalms	77	20	Gimandoan nimo ang imong katawhan sama sa usa ka panon sa karnero pinaagi sa kamot ni Moises ug ni Aaron.
Psalms	78	1	Pamati, O akong katawhan, sa akong pagtulun-an; ikiling ang inyong mga igdulungog sa mga pulong sa akong baba!
Psalms	78	2	Bukhon nako ang akong baba sa usa ka sambingay; magsulti ako ug mga butang nga natago sukad sa karaang panahon,
Psalms	78	3	nga among nabati ug nahibaloan, nga gisugilon kanamo sa among mga katigulangan.
Psalms	78	4	Dili namo kini itago gikan sa ilang mga anak, apan isugilon ngadto sa kaliwatan nga umaabot ang mga dalaygong buhat sa Ginoo, ug ang iyang gahom, ug ang mga katingalahang buhat nga iyang gihimo.
Psalms	78	5	Kay siya naghimo ug usa ka pagpamatuod kang Jacob, ug nagpahimutang ug usa ka Balaod diha sa Israel, nga gisugo niya sa among mga katigulangan nga itudlo ngadto sa ilang mga anak,
Psalms	78	6	aron ang mosunod nga kaliwatan mahibalo niini, bisan ang mga anak nga wala pa mahimugso, ug mobarog ug magsugilon niini sa ilang mga anak,
Psalms	78	7	aron nga ibutang nila ang ilang paglaom diha sa Dios, ug dili malimot sa mga buhat sa Dios, kondili magtuman sa iyang mga sugo;
Psalms	78	8	ug dili unta sila mahisama sa ilang mga katigulangan, usa ka sukihan ug masinupakon nga kaliwatan, usa ka kaliwatan nga ang kasingkasing dili mahimutang, nga ang espiritu wala magmatinumanon sa Dios.
Psalms	78	9	Ang mga Efraimhanon nga nasangkap sa pana, mitalikod sa adlaw sa gubat.
Psalms	78	10	Wala nila tumana ang kasabotan sa Dios, hinuon nagdumili sa paglakaw sumala sa iyang Balaod.
Psalms	78	11	Nakalimot sila sa iyang mga nabuhat ug sa iyang mga katingalahang buhat nga iyang gipakita kanila.
Psalms	78	12	Mga butang nga kahibulongan iyang gibuhat diha sa panan-aw sa ilang mga katigulangan didto sa yuta sa Ehipto, sa kapatagan sa Zoan.
Psalms	78	13	Gibahin niya ang dagat ug gipalatas niya sila niini, ug iyang gihimo ang katubigan ingon sa usa ka pinundok nga nagbarog.
Psalms	78	14	Sa adlawan gitultolan niya sila pinaagi sa usa ka panganod, ug sa tibuok nga gabii pinaagi sa usa ka kahayag sa kalayo.
Psalms	78	15	Gibuak niya ang mga pangpang sa kamingawan, ug gihatagan sila ug mainom nga madagayaon ingon nga daw gikan sa kahiladman.
Psalms	78	16	Gipabul-og niya ang mga tubod sa tubig gikan sa mga pangpang ug gipadagayday niya ang mga tubig sama sa mga suba.
Psalms	78	17	Apan bisan pa niini, nagpadayon sila sa pagpakasala batok kaniya, misukol batok sa Labing Halangdon didto sa kamingawan.
Psalms	78	18	Ilang gisulayan ang Dios diha sa ilang kasingkasing pinaagi sa pagpangayo sa pagkaon nga ilang gitinguha.
Psalms	78	19	Misulti sila batok sa Dios, nga nag-ingon, “Makahimo ba ang Dios sa paglatad ug usa ka lamisa dinhi sa kamingawan?
Psalms	78	20	Gibunalan niya ang bato aron mobuhagay ang tubig, ug ang mga sapa nagbaha. Makahimo ba usab siya sa paghatag ug pan, o makahatag ba siya ug unod alang sa iyang katawhan?”
Psalms	78	21	Busa sa dihang nakadungog ang Ginoo, nasuko siya pag-ayo; gipasilaob ang usa ka kalayo batok kang Jacob, ang iyang kasuko misaka batok sa Israel;
Psalms	78	22	tungod kay sila wala motuo sa Dios, ug wala mosalig sa iyang pagluwas.
Psalms	78	23	Bisan pa niana iyang gisugo ang kalangitan sa itaas, ug gibuksan ang mga pultahan sa langit;
Psalms	78	24	ug gipaulanan niya sila ug mana aron kaonon, ug gihatagan sila ug pagkaon gikan sa langit.
Psalms	78	25	Ang tawo mikaon sa pan sa mga anghel; siya nagpadala kanila ug daghan nga pagkaon.
Psalms	78	26	Iyang gipahuros ang hangin sa silangan diha sa kalangitan, ug pinaagi sa iyang gahom iyang gimandoan ang hangin sa habagatan;
Psalms	78	27	nagpaulan usab siya kanila ug unod sama sa abog, mga langgam nga pak-an sama sa balas sa kadagatan;
Psalms	78	28	gipahugpa niya kini sa kinataliwad-an sa ilang kampo, sa palibot sa ilang mga puluy-anan.
Psalms	78	29	Busa nangaon sila ug nangabusog pag-ayo, kay gihatag niya ang ilang gitinguha.
Psalms	78	30	Apan sa wala pa sila matagbaw, samtang diha pa sa ilang baba ang ilang pagkaon,
Psalms	78	31	ang kaligutgot sa Dios misaka batok kanila, ug gipatay ang mga labing kusgan kanila. ug gilaglag ang mga pinili sa Israel.
Psalms	78	32	Bisan pa niini sila nagpadayon sa pagpakasala; bisan pa sa iyang mga katingalahang buhat sila wala motuo.
Psalms	78	33	Busa giwagtang niya ang ilang mga adlaw sama sa gininhawa, ug ang ilang mga tuig diha sa kalisang.
Psalms	78	34	Sa diha nga gipamatay niya sila, sila nangita kaniya; naghinulsol sila ug nagtinguha sa pagpangita sa Dios,
Psalms	78	35	Nahinumdom sila nga ang Dios mao ang ilang bato, ang Labing Halangdon nga Dios nga ilang Manluluwas.
Psalms	78	36	Apan giuloulohan nila siya pinaagi sa ilang baba, pinaagi sa ilang dila sila namakak kaniya.
Psalms	78	37	Ang ilang mga kasingkasing wala magmaunongon kaniya; sila wala magmatinud-anon sa iyang kasabotan.
Psalms	78	38	Apan siya nga maluluy-on, nagpasaylo sa ilang kasal-anan, ug wala molaglag kanila; sa makadaghan gipugngan niya ang iyang kasuko, ug wala niya pukawa ang tibuok niyang kaligutgot.
Psalms	78	39	Siya nahinumdom nga sila unod lamang, usa ka hangin nga lumalabay ug dili na mobalik.
Psalms	78	40	Sa makadaghan sila misupil batok kaniya didto sa kamingawan, ug mipasubo kaniya didto sa kamingawan!
Psalms	78	41	Miusab pa gayod sila sa pagsulay sa Dios, ug mihagit sa Balaan sa Israel.
Psalms	78	42	Wala nila hinumdomi ang iyang gahom, o ang adlaw sa iyang paglukat kanila gikan sa kaaway,
Psalms	78	43	sa dihang gihimo niya ang iyang mga ilhanan didto sa Ehipto, ug ang iyang mga katingalahan didto sa kapatagan sa Zoan.
Psalms	78	44	Gihimo niya nga dugo ang ilang mga suba, aron sa ilang kasapaan sila dili makainom.
Psalms	78	45	Gipadala niya sa taliwala nila ang mga panon sa langaw nga mikaon kanila; ug mga baki nga milaglag kanila.
Psalms	78	46	Iyang gihatag usab ang ilang mga abot ngadto sa mga ulod, ug ang bunga sa ilang mga paghago ngadto sa mga dulon.
Psalms	78	47	Iyang gilaglag ang ilang kaparasan pinaagi sa ulan nga yelo, ug ang ilang mga sikomoro pinaagi sa katugnaw.
Psalms	78	48	Gitugyan usab niya ang ilang kahayopan ngadto sa ulan nga yelo, ug ang ilang mga panon sa karnero ngadto sa dagkong kilat.
Psalms	78	49	Iyang gipahamtang kanila ang kabangis sa iyang kaligutgot, kasuko, kapungot ug kalisdanan, usa ka panon sa mga anghel nga molaglag.
Psalms	78	50	Nagbuhat siya ug dalan alang sa iyang kasuko; wala niya sayloi ang ilang mga kalag gikan sa kamatayon, hinuon iyang gitugyan ang ilang mga kinabuhi sa katalagman,
Psalms	78	51	Gipamatay niya ang tanang mga panganay didto sa Ehipto, ang mga unang bunga sa ilang kusog didto sa mga tolda ni Ham.
Psalms	78	52	Unya iyang gipagula ang iyang katawhan sama sa mga karnero, ug gitultolan niya sila didto sa kamingawan sama sa usa ka panon.
Psalms	78	53	Ug gidala niya sila nga layo sa kakuyaw, nga tungod niana sila wala mangahadlok, apan ang dagat milumos sa ilang mga kaaway.
Psalms	78	54	Ug gidala niya sila ngadto sa iyang balaang yuta, ngadto sa bukid nga gikuha pinaagi sa iyang tuong kamot.
Psalms	78	55	Gipapahawa usab niya ang mga nasod gikan sa ilang atubangan; gibahinbahin niya sila alang sa usa ka panulundon, ug gipapuyo sa ilang mga tolda ang mga banay sa Israel.
Psalms	78	56	Bisan pa niini, sila misukol ug misulay sa Labing Halangdon nga Dios, ug wala sila magbantay sa iyang mga pagpamatuod,
Psalms	78	57	kondili mibiya sila ug nagmabudhion sama sa ilang mga katigulangan; mitipas sila sama sa usa ka malimbongon nga pana.
Psalms	78	58	Kay gihagit nila siya sa pagkasuko pinaagi sa ilang mga habog nga dapit; gipapangabubho nila siya pinaagi sa ilang mga larawan nga kinulit.
Psalms	78	59	Sa diha nga nakadungog ang Dios, siya nasuko, ug gisalikway niya sa hilabihan ang Israel.
Psalms	78	60	Gibiyaan niya ang iyang puluy-anan sa Silo, ang tolda diin siya nagpuyo uban sa mga tawo,
Psalms	78	61	ug gitugyan ang iyang gahom ngadto sa pagkabihag, ang iyang himaya ngadto sa kamot sa kaaway.
Psalms	78	62	Gitugyan usab niya ang iyang katawhan ngadto sa espada, ug mibubo sa iyang kasuko batok sa iyang panulundon.
Psalms	78	63	Ang kalayo milamoy sa ilang mga batan-on nga lalaki, ug ang ilang mga ulay wala nay mga alawiton sa kaminyoon.
Psalms	78	64	Ang ilang mga pari nangapukan pinaagi sa espada, ug ang ilang mga biyuda wala magbangutan.
Psalms	78	65	Unya nahigmata ang Ginoo ingon nga daw gikan sa pagkatulog, sama sa usa ka kusgan nga tawo nga nagsinggit tungod sa bino.
Psalms	78	66	Ug iyang gibuntog ang iyang mga kaaway; gibutang niya sila sa usa ka kaulawan nga walay kataposan.
Psalms	78	67	Iyang gisalikway ang tolda ni Jose, ug wala pilia ang banay ni Efraim;
Psalms	78	68	apan gipili niya ang banay ni Juda, ang bukid sa Zion nga iyang gihigugma.
Psalms	78	69	Gitukod niya ang iyang balaang puluy-anan sama sa mga kahitas-an, sama sa yuta nga iyang gipahimutang hangtod sa kahangtoran.
Psalms	78	70	Siya nagpili kang David nga iyang alagad, ug nagkuha kaniya gikan sa mga toril sa karnero;
Psalms	78	71	gikan sa pagsunod sa mga bayeng karnero nga adunay mga gagmay, gidala niya siya, aron mahimong tigbantay ni Jacob nga iyang katawhan, ug sa Israel nga iyang panulundon.
Psalms	78	72	Busa giatiman niya sila sumala sa katarong sa iyang kasingkasing, ug gimandoan niya sila pinaagi sa kabatid sa iyang mga kamot.
Psalms	79	1	O Dios, ang mga nasod miabot nganhi sa imong panulundon; gipasipad-an nila ang imong balaan nga Templo; giguba nila ang Jerusalem.
Psalms	79	2	Gihatag nila ang mga patayng lawas sa imong mga alagad ngadto sa mga langgam sa kalangitan ingon nga pagkaon, ang unod sa imong mga balaan, ngadto sa mga mananap sa yuta.
Psalms	79	3	Ilang gipaagas ang ilang dugo sama sa tubig libot sa Jerusalem, ug walay bisan usa nga milubong kanila.
Psalms	79	4	Nahimo kaming usa ka tinamay sa among mga silingan, giyubit ug gikataw-an nila nga naglibot kanamo.
Psalms	79	5	Hangtod kanus-a ba, O Ginoo? Masuko ba ikaw hangtod sa kahangtoran? Magdilaab ba ang imong pangabubho sama sa kalayo?
Psalms	79	6	Ibubo ang imong kaligutgot ngadto sa mga nasod nga wala makaila kanimo, ug ngadto sa mga gingharian nga wala magsangpit sa imong ngalan!
Psalms	79	7	Kay ilang gilamoy si Jacob, ug ilang gilumpag ang iyang puluy-anan.
Psalms	79	8	Ayaw hinumdomi batok kanamo ang mga kasal-anan sa among katigulangan; ipasugat kami pagdali sa imong malumong kaluoy, kay kami gipaubos na gayod kaayo.
Psalms	79	9	Tabangi kami, O Dios sa among kaluwasan, alang sa himaya sa imong ngalan; ug luwasa kami ug pasayloa sa among mga sala tungod ug alang sa imong ngalan!
Psalms	79	10	Nganong mag-ingon man ang mga nasod, “Hain ba ang ilang Dios?” Itugot nga ang pagbalos sa dugo sa imong mga alagad nga ilang gipaagas mahibaloan sa mga nasod atubangan sa among mga mata!
Psalms	79	11	Modangat unta sa imong atubangan ang pag-agulo sa mga binilanggo; sumala sa dako nimong gahom panalipdi kadtong mga gihukman sa kamatayon!
Psalms	79	12	Ibalik sa pito ka pilo ngadto sa sabakan sa among silingan ang pagpakaulaw nga ilang gihimo kanimo, O Ginoo!
Psalms	79	13	Unya kami nga imong katawhan, ang mga karnero sa imong sibsibanan, magpasalamat kanimo hangtod sa kahangtoran; kami magdayeg kanimo kanunay gikan sa kaliwatan ngadto sa kaliwatan.
Psalms	8	1	O Ginoo nga among Ginoo, pagkahalangdon sa imong ngalan diha sa tibuok nga yuta! Gibutang nimo ang imong himaya sa ibabaw sa kalangitan.
Psalms	8	2	Gikan sa baba sa mga gagmayng bata ug sa mga masuso gipahimutang nimo ang kalig-on tungod sa mga nakigbatok kanimo aron mapahilom nimo ang kaaway ug ang tigpanimalos.
Psalms	8	3	Sa diha nga magsud-ong ako sa imong kalangitan, sa buhat sa imong mga tudlo, sa bulan ug sa mga bituon nga imong gipahiluna;
Psalms	8	4	unsa ba ang tawo nga ikaw matinagdanon man kaniya ug ang anak sa tawo nga ikaw mag-atiman man kaniya?
Psalms	8	5	Kay gibuhat nimo siya nga ubos ug diyotay kay sa Dios ug gipurongpurongan nimo siya uban sa himaya ug dungog.
Psalms	8	6	Gihatagan nimo siya ug gahom sa pagdumala sa mga binuhat sa imong mga kamot; ang tanan gibutang nimo ilalom sa iyang mga tiil,
Psalms	8	7	ang tanang mga karnero ug mga baka, ug usab ang mga mananap sa kapatagan,
Psalms	8	8	ang mga langgam sa kalangitan ug ang mga isda sa dagat, bisan unsa nga moagi sa mga agianan sa kadagatan.
Psalms	8	9	O Ginoo, nga among Ginoo, pagkahalangdon sa imong ngalan diha sa tibuok nga yuta!
Psalms	80	1	Pamati, O Magbalantay sa Israel, ikaw nga nagmando kang Jose sama sa usa ka panon sa mga karnero! Ikaw nga naglingkod ibabaw sa kerubin, dan-ag
Psalms	80	2	sa atubangan ni Efraim ug ni Benjamin ug ni Manases! Pukawa ang imong gahom, ug dali ngari aron sa pagluwas kanamo.
Psalms	80	3	Ipahiuli kami, O Dios; padan-aga ang imong nawong, aron maluwas kami!
Psalms	80	4	O Ginoo nga Dios sa mga panon, hangtod kanus-a ba ikaw masuko sa mga pag-ampo sa imong katawhan?
Psalms	80	5	Gipakaon nimo sila ug pan sa mga luha, ug gihatagan nimo sila ug hilabihan ka daghan nga luha aron imnon.
Psalms	80	6	Gihimo nimo kami nga sinugdan sa panag-away sa among mga silingan, ug ang among mga kaaway nangatawa diha sa ilang kaugalingon.
Psalms	80	7	Ipahiuli kami, O Dios sa mga panon; padan-aga ang imong nawong aron maluwas kami.
Psalms	80	8	Ikaw nagdala ug usa ka paras gikan sa Ehipto; gipapahawa nimo ang mga nasod, ug gitanom nimo kini.
Psalms	80	9	Gihinloan nimo ang yuta alang niini, migamot kini, ug milukop sa yuta.
Psalms	80	10	Ang kabukiran natabonan sa landong niini, ang dagko nga cedro sa mga sanga niini;
Psalms	80	11	mikaylap ang mga sanga niini ngadto sa dagat, ug ang mga saha niini ngadto sa Suba.
Psalms	80	12	Ngano man nga gipukan nimo ang mga paril niini, nga tungod niini ang tanan nga mangagi sa dalan mamupo sa bunga niini?
Psalms	80	13	Ang baboy nga ihalas nga gikan sa lasang miungad niini, ug ang tanang mananap sa kapatagan nangaon niini.
Psalms	80	14	Balik, naghangyo kami kanimo, O Dios sa mga panon; sud-onga gikan sa langit ug tan-awa; tagda kining maong paras,
Psalms	80	15	ang punoan nga gitanom sa imong tuong kamot
Psalms	80	16	Kini gisunog nila sa kalayo, giputol nila kini; mangalaglag unta sila diha sa imong pagbadlong!
Psalms	80	17	Apan ipandong ang imong kamot ibabaw sa tawo dapit sa imong tuong kamot, sa anak sa tawo nga imong gipalig-on alang sa imong kaugalingon!
Psalms	80	18	Unya kami dili na motalikod gikan kanimo; hatagi kami ug kinabuhi ug kami magtawag sa imong ngalan!
Psalms	80	19	Ipahiuli kami, O Ginoo nga Dios sa mga panon! Padan-aga ang imong nawong aron maluwas kami!
Psalms	81	1	Pag-awit sa makusog ngadto sa Dios nga atong kusog; panghugyaw kamo sa kalipay ngadto sa Dios ni Jacob!
Psalms	81	2	Pagpatugbaw ug usa ka awit, patingoga ang mga tambor, ang mananoy nga lira uban ang alpa.
Psalms	81	3	Patingoga ang trumpeta sa bag-ong subang sa bulan, sa pagtakdol sa bulan, sa atong adlaw sa kasaulogan.
Psalms	81	4	Kay kini usa ka lagda alang sa Israel, usa ka tulumanon sa Dios ni Jacob.
Psalms	81	5	Gihimo niya kini nga usa ka sugo alang kang Jose, sa diha nga migula siya batok sa yuta sa Ehipto. Nakadungog ako ug tingog nga wala nako mailhi:
Psalms	81	6	“Gipagaanan nako ang imong abaga gikan sa palas-anon; ang imong mga kamot gipalingkawas gikan sa bukag.
Psalms	81	7	Sa kalisdanan ikaw misangpit, ug ako nagluwas kanimo; gitubag ko ikaw sa tago nga dapit sa dalugdog; gisulayan ko ikaw didto sa katubigan sa Meriba. Selah
Psalms	81	8	Pamati, O akong katawhan, samtang magpasidaan ako kaninyo! O Israel, kon ikaw mamati lamang unta kanako!
Psalms	81	9	Kinahanglang walay lain nga dios diha kanimo; dili ikaw magyukbo sa lain nga dios.
Psalms	81	10	Ako mao ang Ginoo nga imong Dios, nga nagkuha kanimo gikan sa yuta sa Ehipto. Bukha pagdako ang imong baba, ug pun-on nako kini.
Psalms	81	11	“Apan ang akong katawhan wala mamati sa akong tingog, ang Israel dili buot kanako.
Psalms	81	12	Busa gitugyan nako sila ngadto sa kagahi sa ilang kasingkasing, sa pagsunod sa ilang kaugalingong katuyoan.
Psalms	81	13	O mamati unta kanako ang akong katawhan, aron ang Israel maglakaw diha sa akong mga dalan!
Psalms	81	14	Laglagon dayon nako ang ilang mga kaaway, ug ibakyaw ang akong kamot batok sa ilang mga kaaway.
Psalms	81	15	Ang mga nagdumot sa Ginoo moyukbo ngadto kaniya, apan ang ilang dangatan magpadayon hangtod sa kahangtoran.
Psalms	81	16	Ako magpakaon kaninyo sa labing maayong trigo, ug sa dugos nga gikan sa bato tagbawon ko kamo.”
Psalms	82	1	Ang Dios nagpahiluna diha sa langitnong panagtigom; sa taliwala sa mga dios, siya naghukom:
Psalms	82	2	“Hangtod kanus-a ba kamo maghukom nga dili matarong, ug magdapig sa mga daotan? Selah
Psalms	82	3	Hatagi ug hustisya ang kabos ug ang mga wala nay amahan; labani ang katungod sa mga sinakit ug sa nanginahanglan.
Psalms	82	4	Tabanga ninyo ang mga kabos ug ang mga nanginahanglan, luwasa sila gikan sa kamot sa daotan.”
Psalms	82	5	Sila walay kahibalo o panabot, naglakawlakaw sila diha sa kangitngit; ang tanang mga patukoranan sa yuta nangatay-og.
Psalms	82	6	Ako miingon, “Kamo mga dios, ug kamong tanan mga anak sa Labing Halangdon;
Psalms	82	7	apan bisan pa niini kamo mangamatay sama sa mga tawo, ug mangapukan sama ni bisan kinsa nga pangulo.”
Psalms	82	8	Tindog, O Dios, hukmi ang yuta; kay imo man ang tanang kanasoran!
Psalms	83	1	O Dios, ayaw paghilom; ayaw pagpakahilom o paghunong, O Dios!
Psalms	83	2	Kay tan-awa, ang imong mga kaaway naghimo ug usa ka kaguliyang; sila nga nagdumot kanimo nag-isa sa ilang ulo.
Psalms	83	3	Naghimo sila ug malimbongong laraw batok sa imong katawhan; nagsabotsabot sila batok sa imong mga gipanalipdan.
Psalms	83	4	Nag-ingon sila, “Dali kamo, puohon nato sila ingon nga usa ka nasod, himoon nga dili na mahinumdoman ang ngalan nga Israel!”
Psalms	83	5	Kay naghiusa sila sa pagsabot; batok kanimo sila naghimo ug kasabotan:
Psalms	83	6	ang mga tolda sa Edom ug sa mga Ismaelinhon, sa Moab ug sa mga Hagrihanon,
Psalms	83	7	sa Gebal ug sa Amon ug sa Amalek, sa Filistia uban sa mga nagpuyo sa Tiro;
Psalms	83	8	miuban usab kanila ang Asiria; sila ang lig-ong bukton sa mga anak ni Lot. Selah
Psalms	83	9	Buhata kanila ang imong gibuhat sa Midian, ingon sa kang Sisera ug kang Jabin didto sa suba sa Kison,
Psalms	83	10	nga nangamatay didto sa Endor, nga nangahimong pundok sa kinalibang alang sa yuta.
Psalms	83	11	Himoa ang ilang mga halangdon nga sama kang Oreb ug kang Zeeb, ang tanan nilang mga pangulo nga sama kang Zeba ug kang Zalmuna,
Psalms	83	12	nga nag-ingon, “Panag-iyahon nato alang sa atong kaugalingon ang mga pasibsibanan sa Dios.”
Psalms	83	13	O akong Dios, himoa sila nga sama sa abog diha sa alimpulos, sama sa mga uhot atubangan sa hangin.
Psalms	83	14	Ingon nga ang kalayo mosunog sa kalasangan, ingon nga ang siga mopadilaab sa kabukiran,
Psalms	83	15	lutosa sila pinaagi sa imong unos ug lisanga sila pinaagi sa imong bagyo.
Psalms	83	16	Pun-a ang ilang mga nawong sa kaulaw, aron mangita sila sa imong ngalan, O Ginoo.
Psalms	83	17	Ibutang sila sa kaulawan ug kagul-anan hangtod sa kahangtoran; mangamatay unta sila diha sa kaulawan.
Psalms	83	18	Pailha sila nga ikaw lamang, nga ang ngalan si Yahweh, mao ang Labing Halangdon ibabaw sa tibuok nga yuta.
Psalms	84	1	Pagkatahom gayod sa imong puluy-anan, O Ginoo sa mga panon!
Psalms	84	2	Ang akong kalag gihidlaw, Oo, nangandoy sa mga hawanan sa Ginoo; ang akong kasingkasing ug ang akong unod nag-awit nga malipayon ngadto sa Dios nga buhi.
Psalms	84	3	Bisan ang goryon nakakaplag ug puluy-anan, ug ang sayaw, salag alang sa iyang kaugalingon diin didto ibutang niya ang iyang mga kuyabog, sa imong mga halaran, O Ginoo sa mga panon, akong Hari ug akong Dios.
Psalms	84	4	Bulahan sila nga nagpuyo sa imong balay, kanunay nga nagdayeg kanimo. Selah
Psalms	84	5	Bulahan ang mga tawo nga ang ilang kalig-on anaa kanimo, nga sa kasingkasing anaa ang mga dalan ngadto sa Zion.
Psalms	84	6	Sa naglakaw sila latas sa walog sa Baca gihimo nila kini nga dapit sa mga tuboran; ang sayo nga ulan naglukop niini sa mga lim-aw.
Psalms	84	7	Nanglakaw sila gikan sa kalig-on ngadto sa kalig-on, ang Dios sa mga dios makita sa Zion.
Psalms	84	8	O Ginoo nga Dios sa mga panon, pamatia ang akong pag-ampo; pamati, O Dios ni Jacob! Selah
Psalms	84	9	Tan-awa ang among taming, O Dios; ug sud-onga ang nawong sa imong dinihogan!
Psalms	84	10	Kay ang usa ka adlaw diha sa imong mga hawanan maayo pa kay sa usa ka libo sa gawas niini. Palabihon nako nga mahimong tigbantay sa pultahan sa balay sa akong Dios, kay sa pagpuyo diha sa mga tolda sa pagkadaotan.
Psalms	84	11	Kay ang Ginoo nga Dios adlaw ug taming; ang Ginoo mohatag ug grasya ug himaya. Walay maayo nga butang nga ihikaw niya gikan niadtong mga naglakaw nga matarong.
Psalms	84	12	O Ginoo sa mga panon, bulahan ang tawo nga nagsalig kanimo!
Psalms	85	1	Ginoo, ikaw nagmaluluy-on sa imong yuta, imong gipahiuli ang maayong kahimtang ni Jacob.
Psalms	85	2	Gipasaylo nimo ang kasal-anan sa imong katawhan; imong gitabonan ang tanan nilang sala. Selah.
Psalms	85	3	Gipasibog nimo ang tanan nimong kaligutgot, milingiw ikaw gikan sa kabangis sa imong kapungot.
Psalms	85	4	Ipahiuli kami, O Dios sa among kaluwasan, ug pahunonga na ang imong kaligutgot ngari kanamo!
Psalms	85	5	Masuko ba ikaw kanamo hangtod sa kahangtoran? Palungtaron ba diay nimo ang imong kaligutgot ngadto sa tanang kaliwatan?
Psalms	85	6	Dili ba nimo kami hatagan pag-usab ug kinabuhi aron ang imong katawhan maglipay diha kanimo?
Psalms	85	7	Ipakita kanamo ang imong gugmang walay paglubad, O Ginoo ug ihatag kanamo ang imong kaluwasan.
Psalms	85	8	Pabatia ako sa isulti sa Dios nga Ginoo , kay siya magsulti ug pakigdait sa iyang katawhan, sa iyang mga balaan, apan ayaw sila pabalika sa binuang.
Psalms	85	9	Sa pagkatinuod, duol na ang iyang kaluwasan alang kanila nga adunay kahadlok kaniya, aron ang himaya magpabilin dinhi sa atong yuta.
Psalms	85	10	Ang gugmang walay paglubad ug pagkamaunongon magtagbo; ang pagkamatarong ug ang pakigdait maghalok sa usa ug usa.
Psalms	85	11	Ang pagkamaunongon mogitib gikan sa yuta ug ang pagkamatarong magsud-ong gikan sa langit.
Psalms	85	12	Oo, ang Ginoo mohatag unsay maayo, ug ang atong yuta mohatag sa abot niini.
Psalms	85	13	Ang pagkamatarong mag-una kaniya, ug buhaton niya nga dalan ang iyang mga lakang.
Psalms	86	1	Ikiling ang imong igdulungog, O Ginoo, ug tubaga ako, kay ako kabos ug nanginahanglan.
Psalms	86	2	Panalipdi ang akong kalag kay ako diosnon man; luwasa kining imong alagad nga nagsalig kanimo. Ikaw mao ang akong Dios;
Psalms	86	3	pagmaluluy-on kanako, O Ginoo, kay kanimo nagtuaw ako sa tibuok adlaw.
Psalms	86	4	Lipaya ang kalag sa imong alagad kay kanimo, O Ginoo, gibayaw nako ang akong kalag.
Psalms	86	5	Kay ikaw, O Ginoo, maayo, ug mapasayloon, ug madagayaon sa gugmang walay paglubad alang sa tanan nga nagsangpit kanimo.
Psalms	86	6	Pamatia, O Ginoo, ang akong pag-ampo, tagda ang tuaw sa akong mga pangaliyupo.
Psalms	86	7	Sa adlaw sa akong kalisdanan magsangpit ako kanimo, kay ikaw motubag kanako.
Psalms	86	8	Walay bisan usa nga sama kanimo taliwala sa mga dios, O Ginoo, o may mga buhat nga sama sa imo.
Psalms	86	9	Ang tanang mga nasod nga imong gibuhat moduol ug mosimba sa atubangan nimo, O Ginoo, ug maghimaya sila sa imong ngalan.
Psalms	86	10	Kay ikaw bantogan ug nagbuhat sa mga katingalahang butang. Ikaw lamang ang Dios.
Psalms	86	11	Tudloi ako sa imong dalan, O Ginoo, aron ako maglakaw diha sa imong kamatuoran; bug-osa ang akong kasingkasing sa pagkahadlok sa imong ngalan.
Psalms	86	12	Dayegon ko ikaw, O Ginoo nga akong Dios, uban sa tibuok nako nga kasingkasing, ug himayaon nako ang imong ngalan hangtod sa kahangtoran.
Psalms	86	13	Kay dako ang imong gugmang walay paglubad ngari kanako, ug giluwas nimo ang akong kalag gikan sa kahiladman sa Sheol.
Psalms	86	14	O Dios, ang mga mapalabilabihon mialsa batok kanako; usa ka pundok sa mga tawo nga walay kaluoy nangita sa akong kinabuhi; ug sila wala magbutang kanimo sa ilang atubangan.
Psalms	86	15	Apan ikaw, O Ginoo, Dios nga maluluy-on ug puno sa grasya, hinay sa pagkasuko ug madagayaon sa gugmang walay paglubad ug sa pagkamatinumanon.
Psalms	86	16	Lingia ako, ug kaluy-i ako; ihatag ang imong kalig-on ngadto sa imong alagad; luwasa ang anak nga lalaki sa imong sulugoon nga babaye.
Psalms	86	17	Ipakita kanako ang usa ka ilhanan sa imong kaluoy, aron sila nga nagdumot kanako makakita niini ug maulawan, tungod kay ikaw, Ginoo, nagtabang kanako ug naghupay kanako.
Psalms	87	1	Diha sa bukid sa balaan nagbarog ang siyudad nga iyang gitukod;
Psalms	87	2	ang Ginoo nahigugma sa mga ganghaan sa Zion labaw sa tanang mga puluy-anan ni Jacob.
Psalms	87	3	Mga butang nga mahimayaon ang gihisgotan mahitungod kanimo, O siyudad sa Dios. Selah
Psalms	87	4	Akong gihisgotan si Rahab ug ang Babilonia uban niadtong mga nakaila kanako; ang Filistia usab ug ang Tiro, uban sa Etiopia “Kini siya natawo didto,” sila miingon.
Psalms	87	5	Ug mahitungod sa Zion isulti kini, “Kini siya ug kadto siya natawo diha kaniya”; kay ang Labing Halangdon gayod mao ang maglig-on kaniya.
Psalms	87	6	Ang Ginoo mag-ihap, sa diha nga maglista siya sa mga katawhan, “Kini siya natawo didto.” Selah
Psalms	87	7	Ang mga mag-awit ug ang mga mananayaw usab mag-ingon, “Ang tanan nakong mga tuboran anaa kanimo.”
Psalms	88	1	O Ginoo, Dios sa akong kaluwasan, sa adlaw ug gabii nagtuaw ako sa imong atubangan,
Psalms	88	2	padangata ang akong pag-ampo nganha sa imong atubangan; ikiling ang imong igdulungog sa akong pagtuaw!
Psalms	88	3	Kay ang akong kalag napuno sa mga kagul-anan, ug ang akong kinabuhi nagkaduol na ngadto sa Sheol.
Psalms	88	4	Giisip na ako nga uban niadtong manaog ngadto sa Gahong; ako usa ka tawo nga wala nay kusog,
Psalms	88	5	sama niadtong biniyaan uban sa mga patay, sama sa gipatay nga nagbuy-od diha sa lubnganan, sama niadtong dili na gayod nimo hinumdoman, kay sila gipahimulag gikan sa imong kamot.
Psalms	88	6	Gipahigda nimo ako ilalom sa Gahong, diha sa mga dapit nga ngitngit ug lalom.
Psalms	88	7	Ang imong kaligutgot midat-og kanako sa hilabihan gayod, ug gilumsan nimo ako pinaagi sa tanan nimong mga balod. Selah
Psalms	88	8	Gihimo nimo nga magpalayo kanako ang akong mga kaila, gihimo nimo ako nga kahadlokan nila. Nabilanggo ako ug dili makaikyas;
Psalms	88	9	ang akong mga mata nagkahanap tungod sa kaguol. Nagsangpit ako kanimo matag adlaw, O Ginoo; akong gibayaw ang akong mga kamot nganha kanimo.
Psalms	88	10	Maghimo ba ikaw ug mga katingalahan alang sa mga patay? Mobangon ba sila nga mga nangamatay aron sa pagdayeg kanimo? (Selah)
Psalms	88	11	Gipadayag ba ang imong gugmang walay paglubad diha sa lubnganan o ang imong pagkamatinumanon diha sa Abadon?
Psalms	88	12	Giila ba ang imong mga katingalahan diha sa kangitngitan o ang imong pagkamatarong didto sa yuta sa pagkalimot?
Psalms	88	13	Apan ako, O Ginoo, nagtuaw nganha kanimo; sa pagkabuntag ang akong pag-ampo modangat sa atubangan nimo.
Psalms	88	14	O Ginoo, nganong gisalikway man nimo ako? Nganong gitago man nimo ang imong nawong gikan kanako?
Psalms	88	15	Gisakit ug duol na sa kamatayon sukad pa sa akong pagkabatan-on hangtod karon, ako nag-antos sa imong mga paglisang; nawad-an na ako sa paglaom.
Psalms	88	16	Ang imong kaligutgot miagi ibabaw kanako; ang imong mga pagkamakalilisang mihasmag kanako.
Psalms	88	17	Naglibot sila kanako sama sa baha sa tibuok adlaw; giliyokan nila ako sa tingob.
Psalms	88	18	Gihimo nimo nga ang akong hinigugma ug higala magpalayo kanako; ang akong mga kauban anaa sa kangitngitan.
Psalms	89	1	Mag-awit ako mahitungod sa imong gugmang walay paglubad o Ginoo, hangtod sa kahangtoran; pinaagi sa akong baba ipadayag nako ang imong pagkamatinumanon ngadto sa tanang mga kaliwatan.
Psalms	89	2	Ako magpadayag nga ang imong gugmang walay paglubad molungtad hangtod sa kahangtoran; ang imong pagkamatinumanon dili matarog sama sa kalangitan.
Psalms	89	3	Ikaw nag-ingon, “Naghimo ako ug kasabotan uban sa akong pinili, nanumpa ako kang David nga akong alagad:
Psalms	89	4	‘Lig-onon nako ang imong kaliwat hangtod sa kahangtoran, ug tukoron nako ang imong trono ngadto sa tanang mga kaliwatan.’ ” Selah
Psalms	89	5	Himoa nga ang kalangitan magdayeg sa imong mga katingalahan, O Ginoo, ang imong pagkamatinumanon diha sa katilingban sa mga balaan!
Psalms	89	6	Kay kinsa man diha sa kalangitan ang ikatandi sa Ginoo? Kinsa sa mga langitnong binuhat ang sama sa Ginoo,
Psalms	89	7	Dios nga gikahadlokan pag-ayo sa katilingban sa mga balaan, sa tanan nga naglibot kaniya?
Psalms	89	8	O Ginoong Dios sa mga panon, kinsa ba ang gamhanan nga sama kanimo, O Ginoo, uban sa imong pagkamatinumanon nga naglibot kanimo?
Psalms	89	9	Ikaw ang nagmando sa kapintas sa dagat; sa diha nga ang mga balod niini misaka gipalinaw nimo kini.
Psalms	89	10	Imong gidugmok si Rahab sama sa usa ka patayng lawas; gipatibulaag nimo ang imong mga kaaway pinaagi sa gamhanan nimong bukton.
Psalms	89	11	Ang mga kalangitan imo, ang yuta usab imo; ang kalibotan ug ang tanan nga anaa niini, gitukod nimo.
Psalms	89	12	Ang amihanan ug ang habagatan, imong gibuhat; ang Tabor ug Hermon naglipay sa pagdayeg sa imong ngalan.
Psalms	89	13	Ikaw adunay gamhanan nga bukton; kusgan ang imong kamot, taas ang imong tuong kamot.
Psalms	89	14	Ang pagkamatarong ug ang kaangayan mao ang patukoranan sa imong trono; ang gugmang walay paglubad ug ang pagkamatinumanon mag-una kanimo.
Psalms	89	15	Bulahan ang katawhan nga nahibalo sa malipayong singgit, nga naglakaw, O Ginoo, diha sa kahayag sa imong nawong;
Psalms	89	16	nga nagdayeg sa imong ngalan sa tibuok nga adlaw, ug nagbayaw sa imong pagkamatarong.
Psalms	89	17	Kay ikaw mao ang himaya sa ilang kalig-on; pinaagi sa imong kaluoy ang among sungay bayawon.
Psalms	89	18	Kay ang atong taming iya sa Ginoo, ang atong hari iya sa Balaan sa Israel.
Psalms	89	19	Unya ikaw misulti diha sa panan-awon ngadto sa imong mga matinumanon, ug miingon, “Akong gipahimutang ang panabang ibabaw sa usa ka gamhanan, gibayaw nako ang usa ka pinili gikan sa katawhan.
Psalms	89	20	Nakaplagan nako si David nga akong alagad; gidihogan nako siya sa akong lana nga balaan;
Psalms	89	21	ang akong kamot magpabilin uban kaniya, ang akong bukton magpalig-on kaniya.
Psalms	89	22	Ang kaaway dili makabuntog kaniya, ang anak sa kadaotan dili makapukan kaniya.
Psalms	89	23	Akong pulpogon ang iyang mga kaaway sa atubangan niya, ug pukanon nako ang mga nagdumot kaniya.
Psalms	89	24	Ang akong pagkamatinumanon ug ang akong gugmang walay paglubad mag-uban kaniya, ug diha sa akong ngalan bayawon ang iyang sungay.
Psalms	89	25	Akong ibutang ang iyang kamot diha sa dagat, ug ang iyang tuong kamot diha sa mga suba.
Psalms	89	26	Siya magtuaw kanako, ‘Ikaw mao ang akong Amahan, akong Dios ug ang Bato sa akong kaluwasan!’
Psalms	89	27	Himoon nako siya nga akong panganay, ang labing halangdon sa mga hari sa yuta.
Psalms	89	28	Ang akong gugmang walay paglubad itagana nako kaniya hangtod sa kahangtoran, ug ang akong kasabotan lig-on nga magbarog alang kaniya.
Psalms	89	29	Lig-onon nako ang iyang kaliwatan hangtod sa kahangtoran, ug ang iyang trono ingon sa mga adlaw sa langit.
Psalms	89	30	Kon ang iyang mga anak mobiya sa akong Balaod, ug dili maglakaw subay sa akong mga tulumanon,
Psalms	89	31	kon lapason nila ang akong kalagdaan, ug dili magtuman sa akong kasugoan,
Psalms	89	32	silotan nako ang ilang kalapasan pinaagi sa bunal, ug ang ilang kasal-anan pinaagi sa mga pagbunal;
Psalms	89	33	apan dili nako kuhaon ang akong gugmang walay paglubad gikan kaniya, o pakyason ang akong pagkamatinumanon.
Psalms	89	34	Dili nako lapason ang akong kasabotan, o ilisan ang pulong nga migula sa akong mga ngabil.
Psalms	89	35	Sa makausa nanumpa ako pinaagi sa akong pagkabalaan; dili ako magbakak kang David.
Psalms	89	36	Ang iyang kaliwat molungtad hangtod sa kahangtoran, ug ang iyang trono ingon sa gidugayon sa adlaw sa akong atubangan
Psalms	89	37	Sama sa bulan, lig-onon kini hangtod sa kahangtoran; usa ka saksi nga mapadayonon diha sa kalangitan.” Selah
Psalms	89	38	Apan ikaw nagsalikway ug nagdumili; ikaw puno sa kaligutgot batok sa imong dinihogan.
Psalms	89	39	Ikaw nagsalikway sa kasabotan uban sa imong alagad; gipasipad-an nimo ang iyang korona diha sa yuta.
Psalms	89	40	Gipangguba nimo ang tanan niyang mga paril; gipanglumpag nimo ang iyang mga kuta.
Psalms	89	41	Ang tanang nangagi mitulis kaniya; siya nahimong usa ka kaulawan sa iyang mga silingan.
Psalms	89	42	Gibayaw nimo ang tuong kamot sa iyang mga kabatok; imong gilipay ang tanan niyang mga kaaway.
Psalms	89	43	Oo, gipasumbalik nimo ang sulab sa iyang espada, ug wala nimo siya patindoga sa gubat.
Psalms	89	44	Imong gikuha ang iyang sitro, ug gipukan nimo ang iyang trono ngadto sa yuta.
Psalms	89	45	Gipamub-an nimo ang mga adlaw sa iyang pagkabatan-on, giputos nimo siya sa kaulaw. Selah
Psalms	89	46	Hangtod kanus-a ba, O Ginoo? Tagoon ba nimo ang imong kaugalingon hangtod sa kahangtoran? Hangtod kanus-a ba nga magdilaab ang imong kaligutgot sama sa kalayo?
Psalms	89	47	Hinumdomi ang pagkamubo sa akong panahon, kay unsa nga kakawangan ang imong gibuhat sa tanang mga anak sa mga tawo!
Psalms	89	48	Kinsa bang tawhana ang mabuhi, ug dili makakita sa kamatayon? Kinsa bay makaluwas sa iyang kalag gikan sa gahom sa Sheol? Selah
Psalms	89	49	Ginoo, hain na ang imong gugmang walay paglubad kaniadto, nga imong gipanumpa kang David pinaagi sa imong pagkamatinud-anon?
Psalms	89	50	Hinumdomi, O Ginoo, ang kaulawan sa imong alagad, giunsa nako pagdala sa sulod nako ang pagpakaulaw sa mga katawhan,
Psalms	89	51	nga niana gipakaulawan ako sa imong mga kaaway, O Ginoo, sa ingon gipakaulawan nila ang mga lakang sa imong dinihogan.
Psalms	89	52	Dalaygon ang Ginoo hangtod sa kahangtoran! Amen ug Amen.
Psalms	9	1	Magpasalamat ako ngadto sa Ginoo sa tibuok nakong kasingkasing; isugilon nako ang tanan nimong mga buhat nga katingalahan.
Psalms	9	2	Magmaya ako ug maglipay diha kanimo; mag-awit ako sa pagdayeg sa imong ngalan, O Labing Halangdon.
Psalms	9	3	Sa diha nga motalikod ang akong mga kaaway, mangapukan sila ug mangahanaw sa imong atubangan.
Psalms	9	4	Kay ikaw naglaban sa akong katungod ug sa akong baroganan; naglingkod ikaw sa trono, naghatag ug matarong nga paghukom.
Psalms	9	5	Gibadlong nimo ang mga nasod, gilaglag nimo ang mga daotan; ang ilang ngalan gipapas nimo hangtod sa kahangtoran.
Psalms	9	6	Ang mga kaaway nahanaw diha sa dayon nga kalaglagan; ang ilang mga lungsod imong gipanglumpag; ang ilang handumanan nangahanaw.
Psalms	9	7	Apan ang Ginoo naglingkod sa iyang trono hangtod sa kahangtoran; siya nag-andam sa iyang trono alang sa pagpanghukom;
Psalms	9	8	ug naghukom siya sa kalibotan diha sa pagkamatarong; nagpahamtang siya sa hukom ngadto sa katawhan diha sa kaangayan.
Psalms	9	9	Ang Ginoo dalangpanan sa mga dinaogdaog, usa ka kuta sa panahon sa kalisdanan.
Psalms	9	10	Ug kadtong nakaila sa imong ngalan mosalig kanimo, kay ikaw, O Ginoo, wala mobiya niadtong mga nangita kanimo.
Psalms	9	11	Pag-awit kamo ug mga pagdayeg ngadto sa Ginoo nga nagpuyo sa Zion! Isugilon taliwala sa mga katawhan ang iyang mga buhat!
Psalms	9	12	Kay siya nga manimalos tungod sa dugo mahinumdom kanila; siya dili malimot sa pagtuaw sa mga sinakit.
Psalms	9	13	Kaluy-i ako, O Ginoo! Tan-awa ang akong kalisdanan gikan kanila nga nagdumot kanako, O ikaw nga nagtuboy kanako gikan sa mga ganghaan sa kamatayon,
Psalms	9	14	aron ipahayag nako ang tanan nga pagdayeg kanimo, diha sa mga ganghaan sa anak nga babaye sa Zion, ako maglipay diha sa imong pagluwas.
Psalms	9	15	Ang mga nasod nangahulog sa gahong nga ilang gibuhat; sa pukot nga ilang gitagoan, nagapos ang ilang kaugalingong tiil.
Psalms	9	16	Ang Ginoo nagpaila sa iyang kaugalingon, nagpahamtang siya ug paghukom; ang daotan nalit-ag sa buhat sa iyang kaugalingong mga kamot. Higgaion. Selah
Psalms	9	17	Ang mga daotan mangadto sa Sheol, ang tanang nasod nga nalimot sa Dios.
Psalms	9	18	Kay ang nanginahanglan sa kanunay dili kalimtan, ug ang paglaom sa mga kabos dili mawala sa dayon.
Psalms	9	19	Tindog, O Ginoo! Ayaw itugot nga ang tawo modaog; pahukmi ang mga nasod sa imong atubangan!
Psalms	9	20	Ibutang sila diha sa kahadlok, O Ginoo! Pailha ang mga nasod nga sila tawo lamang! Selah
Psalms	90	1	Ginoo, ikaw mao ang among dapit nga puluy-anan sa tanang mga kaliwatan.
Psalms	90	2	Sa wala pa patunghaa ang kabukiran o gibuhat ang yuta ug ang kalibotan, gikan sa walay sinugdan ngadto sa walay kataposan, ikaw mao ang Dios.
Psalms	90	3	Ikaw nagpabalik sa tawo ngadto sa abog ug nag-ingon, “Pamalik kamo, O mga anak sa mga tawo!”
Psalms	90	4	Kay ang usa ka libo ka tuig sa imong pagtan-aw sama lamang sa kagahapon sa diha nga kini molabay na, o sama sa usa ka pagtukaw sa kagabhion.
Psalms	90	5	Gidala nimo sila sama sa usa ka baha; sila sama sa usa ka damgo, sama sa balili nga molambo sa kabuntagon;
Psalms	90	6	sa buntag kini motubo ug molambo; sa hapon kini malaya ug malarag.
Psalms	90	7	Kay kami naut-ot pinaagi sa imong kapungot; pinaagi sa imong kaligutgot kami nangalisang.
Psalms	90	8	Gibutang nimo ang among mga kasal-anan sa imong atubangan, ang among mga sala nga tinago diha sa kahayag sa imong nawong.
Psalms	90	9	Kay ang tanan namong mga adlaw molabay diha sa imong kasuko, natapos ang among katuigan sama sa usa ka pagpanghupaw.
Psalms	90	10	Ang mga adlaw sa among kinabuhi 70 ka tuig, o tingali tungod sa kabaskog 80 ka tuig, bisan pa niana ang ilang gidugayon mao lamang ang kabudlay ug kasub-anan; kay kini matapos dayon ug kami manglupad.
Psalms	90	11	Kinsa ba ang nasayod sa gahom sa imong kasuko? ug sa imong kaligutgot sumala sa kahadlok kanimo?
Psalms	90	12	Busa tudloi kami sa pag-isip sa among mga adlaw, aron makabaton kami ug usa ka kasingkasing nga maalamon.
Psalms	90	13	Balik, O Ginoo! Hangtod kanus-a ba? Kaluy-i ang imong mga alagad!
Psalms	90	14	Sa kabuntagon tagbawa kami sa imong gugmang walay paglubad, aron kami maglipay ug magmaya sa tanan namong mga adlaw.
Psalms	90	15	Lipaya kami sama ka daghan sa mga adlaw nga ikaw nagsakit kanamo, ug sama ka daghan sa katuigan nga kami nakakita sa daotan.
Psalms	90	16	Ipakita ang imong buhat nganhi sa imong mga alagad, ug ang imong himaya ngadto sa ilang mga anak.
Psalms	90	17	Itugot nga ang kaluoy sa Ginoo nga among Dios maania kanamo, ug lig-ona dinhi kanamo ang buhat sa among mga kamot, Oo, lig-ona ang buhat sa among mga kamot!
Psalms	91	1	Siya nga nagpuyo diha sa panalipod sa Labing Halangdon, nga nagpahulay ilalom sa landong sa Labing Gamhanan,
Psalms	91	2	moingon ngadto sa Ginoo, “Akong dalangpanan ug akong kuta, akong Dios nga akong gisaligan.”
Psalms	91	3	Kay siya magluwas kanimo gikan sa lit-ag sa mangangayam, ug gikan sa makamatay nga sakit.
Psalms	91	4	Tabonan ikaw niya sa iyang mga dagang, ug sa ilalom sa iyang mga pako, magpasilong ikaw; ang iyang pagkamatinumanon mao ang taming ug panalipod.
Psalms	91	5	Dili ikaw mahadlok sa kakuyaw sa kagabhion, o sa udyong nga naglupad panahon sa adlaw,
Psalms	91	6	o sa kamatay nga nag-atang sa kangitngitan, o sa kalaglagan panahon sa kaudtohon.
Psalms	91	7	Mangapukan ang usa ka libo sa imong kiliran, ug ang napulo ka libo dapit sa imong tuong kamot, apan dili kini makaabot kanimo.
Psalms	91	8	Ikaw magtan-aw lamang pinaagi sa imong mga mata, ug makita nimo ang balos alang sa daotan.
Psalms	91	9	Kay gihimo nimo ang Ginoo nga imong dalangpanan ang Labing Halangdon nga imong puluy-anan,
Psalms	91	10	dili moabot kanimo ang kadaot, o magpaduol ang katalagman sa imong tolda.
Psalms	91	11	Kay siya magsugo sa iyang mga anghel sa pag-atiman kanimo, sa pagbantay kanimo sa tanan nimong mga dalan.
Psalms	91	12	Sapnayon ikaw nila sa ilang mga kamot, aron ang imong mga tiil dili mapandol sa bato.
Psalms	91	13	Imong tumban ang liyon ug ang bitin nga malala; yatakan nimo ang batan-on nga liyon ug ang bitin.
Psalms	91	14	Tungod kay siya nagbutang sa iyang gugma kanako, luwason nako siya; ipahiluna nako siya sa itaas tungod kay nakaila siya sa akong ngalan.
Psalms	91	15	Sa diha nga magtawag siya kanako, ako motubag kaniya; ubanan nako siya diha sa kalisdanan, luwason nako siya ug akong pasidunggan.
Psalms	91	16	Tagbawon nako siya sa taas nga kinabuhi, ug akong ipakita kaniya ang akong kaluwasan.
Psalms	92	1	Maayo gayod ang pagpasalamat ngadto sa Ginoo, ang pag-awit ug mga pagdayeg sa imong ngalan, O Labing Halangdon;
Psalms	92	2	ang pagpadayag sa imong gugma nga walay paglubad sa kabuntagon, ug sa imong pagkamatinumanon sa kagabhion,
Psalms	92	3	uban sa tulunggon nga may napulo ka kuwerdas ug sa alpa, uban sa huni sa lira.
Psalms	92	4	Kay ikaw, O Ginoo, naglipay kanako pinaagi sa imong buhat; sa mga buhat sa imong mga kamot mag-awit ako sa kalipay.
Psalms	92	5	Pagkadako gayod sa imong mga buhat, O Ginoo! Pagkalalom gayod sa imong mga hunahuna!
Psalms	92	6	Ang tawo nga hungog dili makahibalo, ang buangbuang dili makasabot niini:
Psalms	92	7	bisan ug manurok ang daotan sama sa balili, ug molambo ang tanang mga tigbuhat ug daotan, sila laglagon hangtod sa kahangtoran,
Psalms	92	8	apan ikaw, O Ginoo, anaa sa kahitas-an hangtod sa kahangtoran.
Psalms	92	9	Kay ang imong mga kaaway, O Ginoo, kay ang imong mga kaaway mangahanaw; patibulaagon ang tanang mga tigbuhat ug daotan.
Psalms	92	10	Apan gibayaw nimo ang akong sungay sama sa sungay sa ihalas nga baka; gidihogan nimo ako ug bag-o nga lana.
Psalms	92	11	Ang akong mga mata nakakita sa pagkapukan sa akong mga kaaway; ang akong mga dalunggan nakadungog sa kapildihan sa mga daotan nga nakigbatok kanako.
Psalms	92	12	Ang matarong molambo sama sa palmera, ug motubo sama sa cedro sa Lebanon.
Psalms	92	13	Sila gitanom diha sa balay sa Ginoo; milambo sila diha sa mga hawanan sa atong Dios.
Psalms	92	14	Namunga gihapon sila diha sa katigulangon; napuno sila sa duga ug lunhaw gihapon,
Psalms	92	15	aron sa pagpadayag nga ang Ginoo matarong; siya mao ang akong bato, ug walay bisan unsa nga pagkadili matarong diha kaniya.
Psalms	93	1	Ang Ginoo naghari, nagbisti siya sa pagkahalangdon; ang Ginoo nagbisti, siya nagbakos sa kalig-on. Gipahimutang usab ang kalibotan; kini dili matarog;
Psalms	93	2	ang imong trono gipahimutang gikan sa kakaraanan; ikaw gikan sa walay sinugdan.
Psalms	93	3	Ang mga baha misaka, O Ginoo, ang mga baha nagpatugbaw sa ilang tingog, ang mga baha nagpatugbaw sa ilang mga dinahunog.
Psalms	93	4	Gamhanan pa kay sa dinahunog sa daghang katubigan, gamhanan kay sa mga balod sa kadagatan, ang Ginoo sa kahitas-an gamhanan!
Psalms	93	5	Ang imong mga lagda kasaligan gayod; ang pagkabalaan angay sa imong balay, O Ginoo, hangtod sa kahangtoran.
Psalms	94	1	O Ginoo, ikaw nga Dios sa pagpanimalos, ikaw nga Dios sa pagpanimalos, dan-ag!
Psalms	94	2	Tindog, O maghuhukom sa yuta; ihatag sa mga mapahitas-on ang angay kanila!
Psalms	94	3	O Ginoo hangtod kanus-a ang mga daotan, hangtod kanus-a ang mga daotan magmaya?
Psalms	94	4	Nagbungat sila ug mapahitas-ong mga pulong, nangandak ang tanang mga tigbuhat ug daotan.
Psalms	94	5	Gidugmok nila ang imong katawhan, O Ginoo, ug gisakit ang imong panulundon.
Psalms	94	6	Gipamatay nila ang mga biyuda ug ang dumuduong, ug gipamatay nila ang mga wala nay amahan;
Psalms	94	7	ug nag-ingon sila, “Ang Ginoo dili makakita; ang Dios ni Jacob dili makamatikod.”
Psalms	94	8	Palandonga ninyo, kamong mga kinahungogan sa katawhan! Mga buangbuang, kanus-a ba kamo magmaalamon?
Psalms	94	9	Siya nga nagbuhat sa dalunggan, dili ba siya makadungog? Siya nga nag-umol sa mata, dili ba siya makakita?
Psalms	94	10	Siya nga nagpanton sa kanasoran, dili ba siya magpanton? Siya nga nagtudlo ug kahibalo ngadto sa tawo,
Psalms	94	11	ang Ginoo, nasayod sa mga hunahuna sa tawo, nga kini kakawangan lamang.
Psalms	94	12	Bulahan ang tawo nga imong gipanton, O Ginoo, ug nga imong gitudloan gikan sa imong Balaod,
Psalms	94	13	aron sa paghatag kaniya ug pahulay gikan sa mga adlaw sa kalisdanan, hangtod nga makalot ang gahong alang sa mga daotan.
Psalms	94	14	Kay ang Ginoo dili mosalikway sa iyang katawhan; dili siya mobiya sa iyang panulundon;
Psalms	94	15	kay ang hustisya mobalik ngadto sa matarong, ug ang tanang ligdong ug kasingkasing magsunod niini.
Psalms	94	16	Kinsa ba ang motindog alang kanako batok sa mga daotan? Kinsa ba ang motindog alang kanako batok sa mga tigbuhat ug daotan?
Psalms	94	17	Kon wala pa motabang kanako ang Ginoo, magpuyo unta dayon ang akong kalag sa yuta sa kahilom.
Psalms	94	18	Sa paghunahuna nako, “Ang akong tiil nadalin-as,” ang imong gugmang walay paglubad, O Ginoo, nagsapnay kanako.
Psalms	94	19	Sa dihang daghan kaayo ang akong gihunahuna, ang imong mga paghupay nakapalipay sa akong kalag.
Psalms	94	20	Makapakig-uban ba kanimo ang daotang pangulo nga nagmugna ug daotang buhat pinaagi sa lagda?
Psalms	94	21	Naghiusa sila batok sa kinabuhi sa matarong, ug gihukman nila nga patyon ang walay sala.
Psalms	94	22	Apan ang Ginoo mao ang akong lig-on nga salipdanan, ug ang akong Dios mao ang bato nga akong dalangpanan.
Psalms	94	23	Ipasumbalik niya ngadto kanila ang ilang kasal-anan, ug magpuo kanila diha sa ilang kaugalingong kadaotan; ang Ginoo nga atong Dios magpuo kanila.
Psalms	95	1	O dali kamo, mag-awit kita alang sa Ginoo; maghimo kita ug usa ka malipayong hugyaw alang sa bato sa atong kaluwasan!
Psalms	95	2	Mangadto kita sa iyang atubangan uban ang pagpasalamat; maghimo kita ug usa ka malipayong hugyaw alang kaniya uban ang mga alawiton sa pagdayeg!
Psalms	95	3	Kay ang Ginoo bantogan nga Dios, ug bantogan nga Hari ibabaw sa tanang mga dios.
Psalms	95	4	Sa iyang kamot anaa ang mga kahiladman sa yuta; ang kahitas-an sa kabukiran iyaha usab.
Psalms	95	5	Iya ang dagat kay siya ang nagbuhat niini; ug ang iyang kamot nag-umol sa uga nga yuta.
Psalms	95	6	O dali kamo, magsimba ug mangyukbo kita; mangluhod kita sa atubangan sa Ginoo nga atong Magbubuhat!
Psalms	95	7	Kay siya mao ang atong Dios, ug kita ang katawhan sa iyang sibsibanan, ug mga karnero sa iyang kamot. Niining adlawa mamati lamang unta kamo sa iyang tingog!
Psalms	95	8	Ayaw pagahia ang inyong kasingkasing, sama didto sa Meriba, sama sa adlaw didto sa Masa, didto sa kamingawan,
Psalms	95	9	sa dihang gisulayan ako sa inyong katigulangan, ug gisuta ako, bisan ug nakita nila ang akong buhat.
Psalms	95	10	Sulod sa 40 ka tuig naugtas ako niadtong kaliwatana ug miingon, “Sila katawhan nga nangasayop sa ilang kasingkasing, ug sila wala magtagad sa akong mga dalan.”
Psalms	95	11	Busa nanumpa ako diha sa akong kasuko nga sila dili makasulod sa akong pahulayan.
Psalms	96	1	O pag-awit ngadto sa Ginoo ug usa ka bag-ong awit; pag-awit alang sa Ginoo, tibuok nga yuta!
Psalms	96	2	Pag-awit ngadto sa Ginoo, dayega ang iyang ngalan; isugilon ang iyang pagluwas matag adlaw.
Psalms	96	3	Ipadayag ang iyang himaya taliwala sa mga nasod, ang gamhanan niyang buhat taliwala sa tanang mga katawhan!
Psalms	96	4	Kay gamhanan ang Ginoo, ug takos sa labing dako nga pagdayeg, siya angay nga kahadlokan ibabaw sa tanang mga dios.
Psalms	96	5	Kay ang tanang mga dios sa mga katawhan mga diosdios, apan ang Ginoo mao ang nagbuhat sa kalangitan.
Psalms	96	6	Kadungganan ug kahalangdon anaa sa iyang atubangan, kalig-on ug katahom anaa sa iyang balaan nga puluy-anan.
Psalms	96	7	Ipahinungod ninyo sa Ginoo, O mga panimalay sa mga katawhan, ipahinungod ngadto sa Ginoo ang himaya ug kusog!
Psalms	96	8	Ipahinungod ngadto sa Ginoo ang himaya nga angay sa iyang ngalan; pagdala ug halad ug duol ngadto sa iyang mga hawanan!
Psalms	96	9	Simbaha ang Ginoo diha sa balaan nga katahom; pagkurog sa atubangan niya, tibuok nga yuta!
Psalms	96	10	Isugilon taliwala sa mga nasod, “Ang Ginoo naghari! Ang kalibotan natukod, dili gayod kini matarog; hukman niya ang mga katawhan diha sa kaangayan.”
Psalms	96	11	Palipaya ang kalangitan, ug pamayaa ang yuta; padahunoga ang dagat, ug ang tanan nga nakapuno niini;
Psalms	96	12	pahugyawa ang kapatagan ug ang tanan nga anaa niini! Unya ang tanang mga kahoy sa lasang mag-awit sa kalipay
Psalms	96	13	sa atubangan sa Ginoo; kay siya moabot, kay siya moanhi aron sa paghukom sa yuta. Hukman niya ang kalibotan pinaagi sa pagkamatarong, ug ang mga katawhan pinaagi sa iyang kamatuoran.
Psalms	97	1	Ang Ginoo naghari, pamayaa ang yuta, palipaya ang daghang panon sa mga pulo!
Psalms	97	2	Mga panganod ug baga nga kangitngit naglibot kaniya; pagkamatarong ug hustisya mao ang patukoranan sa iyang trono.
Psalms	97	3	Ang kalayo nag-una kaniya, ug nagsunog sa iyang mga kabatok nga naglibot.
Psalms	97	4	Ang iyang mga kilat midan-ag sa kalibotan; ang yuta nakakita ug mikurog.
Psalms	97	5	Ang kabukiran natunaw sama sa talo diha sa atubangan sa Ginoo, atubangan sa Ginoo sa tibuok nga yuta.
Psalms	97	6	Ang kalangitan nagpahayag sa iyang pagkamatarong, ug ang tanang mga katawhan nakakita sa iyang himaya.
Psalms	97	7	Ang tanan nga nagsimba ug mga larawan maulawan, sila nga nangandak sa ilang kaugalingon tungod sa mga diosdios; ang tanang mga dios magyukbo kaniya.
Psalms	97	8	Ang Zion nakadungog ug nalipay, ug ang mga anak nga babaye sa Juda nagmaya, tungod sa imong mga paghukom, O Dios.
Psalms	97	9	Kay ikaw, O Ginoo, mao ang labing halangdon ibabaw sa tibuok nga yuta; ikaw nabayaw ibabaw sa tanang mga dios.
Psalms	97	10	Ang Ginoo nahigugma niadtong nagdumot sa daotan; siya nagbantay sa kinabuhi sa iyang mga balaan; siya nagluwas kanila gikan sa kamot sa mga daotan.
Psalms	97	11	Ang kahayag gipadan-ag alang sa mga matarong, ug ang kalipay alang sa mga ligdong ug kasingkasing.
Psalms	97	12	Pagmaya diha sa Ginoo, O kamong mga matarong, ug pagpasalamat kamo sa balaan niyang ngalan!
Psalms	98	1	O pag-awit ngadto sa Ginoo ug usa ka bag-ong awit, kay nagbuhat siya ug kahibulongang mga butang! Ang iyang tuong kamot ug ang iyang balaan nga bukton, nakaangkon ug kadaogan alang kaniya.
Psalms	98	2	Gipadayag sa Ginoo ang iyang kadaogan; gipadayag niya ang iyang katarongan diha sa panan-aw sa kanasoran.
Psalms	98	3	Siya nahinumdom sa iyang gugmang walay paglubad ug sa iyang pagkamatinumanon ngadto sa panimalay ni Israel. Ang tanang mga kinatumyan sa yuta nakakita sa kadaogan sa atong Dios.
Psalms	98	4	Panghugyaw kamo sa kalipay ngadto sa Ginoo, tibuok nga yuta; palanoga ang pag-awit sa kalipay, pag-awit ug mga pagdayeg!
Psalms	98	5	Pag-awit ug mga pagdayeg ngadto sa Ginoo uban sa lira, uban sa lira ug sa tingog sa alawiton!
Psalms	98	6	Uban sa mga trumpeta ug tingog sa sungay, panghugyaw kamo sa tingog nga malipayon sa atubangan sa Hari, ang Ginoo!
Psalms	98	7	Padaguoka ang dagat ug ang tanan nga anaa niini; ang kalibotan ug ang mga nagpuyo niini!
Psalms	98	8	Papakpaka ang mga baha sa ilang mga kamot; paawita sa tingob diha sa kalipay ang mga kabungtoran
Psalms	98	9	sa atubangan sa Ginoo, kay siya moanhi aron sa paghukom sa yuta. Diha sa pagkamatarong maghukom siya sa kalibotan, ug sa mga katawhan diha sa kaangayan.
Psalms	99	1	Ang Ginoo naghari; pakuroga ang mga katawhan! Siya naglingkod ibabaw sa mga kerubin; palinoga ang yuta!
Psalms	99	2	Ang Ginoo bantogan diha sa Zion; siya gibayaw ibabaw sa tanang mga katawhan.
Psalms	99	3	Padayega sila sa imong bantogan ug makalilisang nga ngalan! Balaan siya!
Psalms	99	4	Gamhanang Hari, mahigugmaon sa hustisya, ikaw nagpahiluna sa kaangayan; ikaw nagpahamtang sa hustisya ug pagkamatarong diha kang Jacob.
Psalms	99	5	Bayawa ninyo ang Ginoo nga atong Dios; simba kamo didto sa tumbanan sa iyang mga tiil! Balaan siya!
Psalms	99	6	Si Moises ug si Aaron iyang mga pari, si Samuel lakip kanila nga nagsangpit sa iyang ngalan. Nagsangpit sila sa Ginoo, ug siya mitubag kanila.
Psalms	99	7	Siya misulti kanila diha sa haligi nga panganod; nagtamod sila sa iyang mga pagpamatuod, ug sa mga lagda nga iyang gihatag kanila.
Psalms	99	8	O Ginoo nga among Dios, mitubag ikaw kanila; ikaw mao ang Dios nga nagpasaylo kanila, apan tigpanimalos sa ilang mga kasaypanan.
Psalms	99	9	Bayawa ninyo ang Ginoo nga atong Dios, ug simba kamo didto sa iyang balaan nga bungtod; kay ang Ginoo nga atong Dios balaan!
