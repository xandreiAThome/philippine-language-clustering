Book	Chapter	Verse	Text
Zephaniah	1	1	Ang polong sang Ginoo nga nag-abut kay Sofonias nga anak ni Cusi, ang anak ni Gedalias, ang anak ni Amarias, ang anak ni Ezequias, sa mga adlaw ni Josias nga anak ni Amon, hari sang Juda.
Zephaniah	1	2	“Papason ko sing bug-os ang tanan nga butang sa kadaygan sang duta,” nagasiling ang Ginoo .
Zephaniah	1	3	“Papason ko ang tawo kag sapat; papason ko ang kapispisan sang mga langit kag ang kaisdaan sang dagat. Landason ko ang mga malauton; utdon ko ang tawo gikan sa kadaygan sang duta,” nagasiling ang Ginoo .
Zephaniah	1	4	“Untayon ko ang akon kamut batok sa Juda, kag sa tanan nga mga pumuluyo sang Jerusalem; kag papason ko sa sining duug ang nabilin ni Baal kag ang ngalan sang diwatahan nga mga sacerdote;
Zephaniah	1	5	ang mga nagasimba sang kasoldadosan sang langit sa mga atop; ang mga nagasimba kag nagasumpa sa Ginoo kag walay sapayan nagasumpa kay Malcam;
Zephaniah	1	6	ang mga nagatalikod gikan sa pagsonod sa Ginoo , nga wala nagapangita sa Ginoo ukon nagpamangkot sa iya.”
Zephaniah	1	7	Hipus ka sa atubangan sang Ginoong Dios ! Kay ang adlaw sang Ginoo malapit na; ang Ginoo nakaaman sing halad kag nakapakabalaan sang iya mga inagda.
Zephaniah	1	8	Kag sa adlaw sang halad sang Ginoo —“Silotan ko ang mga principe kag ang mga anak nga lalaki sang hari kag ang tanan nga napanaptan sing panapton nga dumuloong.
Zephaniah	1	9	Sa sadtong adlaw silotan ko ang tanan nga nagaliktin sa atangan, kag ang nagapuno sang balay sang ila agalon sing panglugus kag paglimbong.”
Zephaniah	1	10	“Sa sadtong adlaw,” nagasiling ang Ginoo , “mabatian ang sininggit gikan sa Gawang sang Isda, paghaya gikan sa Ikaduha nga Ikap-at nga Bahin, ang dakung huganas gikan sa kabakoloran.
Zephaniah	1	11	Haya, O mga pumuluyo sang Manubo nga Banwa! Kay ang tanan nga katawohan sang Canaan nawala; tanan nga nalulanan sing pilak napapas.
Zephaniah	1	12	Sa sadtong tion usisaon ko nga may mga sulu ang Jerusalem, kag silotan ko ang mga tawo nga yara sa ila mga lagdo, nga nagasiling sa ila tagiposoon, ‘Ang Ginoo indi maghimo sing maayo, ukon maghimo sia sing malaut.’
Zephaniah	1	13	Ang ila manggad mangin-inatihan, kag ang ila mga balay manginmamingaw. Bisan magapatindug sila sing mga balay, indi sila makapuyo sa ila; bisan magatanum sila sing mga ulubasan, indi makainum sila sang alak nila.”
Zephaniah	1	14	Malapit na ang dakung adlaw sang Ginoo , malapit ini kag nagadalidali sing tama; ang tingug sang adlaw sang Ginoo mapait, ang gamhanan nga lalaki nagasinggit sing didto.
Zephaniah	1	15	Yadtong adlaw amo ang adlaw sang kasingkal, adlaw sang kagamo kag kalisud, adlaw sang kalaglagan kag kamingaw, adlaw sang kadudulman kag kaguum, adlaw sang mga gal-um kag pitipit nga kadudulman,
Zephaniah	1	16	adlaw sang budyong kag paandam batok sa mga banwa nga napamakuran kag batok sa mataas nga mga torre.
Zephaniah	1	17	Dalhon ko ang kalisud sa mga tawo, agud nga maglakat sila kaangay sang mga tawong bulag, bangud nga nakasala sila batok sa Ginoo ; ang dugo nila ulaon subong sang yab-ok, kag ang ila unud subong sang ipot.
Zephaniah	1	18	Bisan ang ila pilak ukon ang ila bulawan indi sarang makaluwas sa ila sa adlaw sang kasingkal sang Ginoo . Ang bug-os nga duta halunhonon sang kalayo sang iya kaimon; kay ang bug-os, hoo, ang hinali nga pagtapus himoon niya sa tanan nga nagapuyo sa duta.
Zephaniah	2	1	Tilipon kamo sing tingub kag magsinapul, O pungsud nga walay huya,
Zephaniah	2	2	sa wala pa matabog kamo, subong sang labhang, sa wala pa mag-abut sa inyo ang mapintas nga kaakig sang Ginoo , sa wala pa mag-abut sa inyo ang adlaw sang kaakig sang Ginoo .
Zephaniah	2	3	Pangitaa ninyo ang Ginoo , kamo tanan nga mapainubuson sang duta, nga nagbantay sang iya mga pagsolondan; pangitaa ang pagkamatarung, pangitaa ang pagkamapinaubuson; ayhan malipdan kamo sa adlaw sang kaakig sang Ginoo .
Zephaniah	2	4	Kay ang Gasa bayaan, kag ang Ascalon manginmamingaw; ang katawohan sang Asdod tabogon sa kaodtohon. kag ang Ecron gabuton.
Zephaniah	2	5	Kailo ang mga pumuluyo sang baybayon, ang pungsud sang mga Ceretnon! Ang polong sang Ginoo batok sa inyo, O Canaan, duta sang mga Filistinhon; kag laglagon ko ikaw agud nga wala na sing pumuluyo.
Zephaniah	2	6	Kag ikaw, O baybayon, manginhalalban, mga wayang sang mga manugpahalab kag mga toril sang mga panong.
Zephaniah	2	7	Ang baybayon manginpagkabutang sang nabilin sang panimalay sang Juda, diin magapahalab sila, kag sa mga balay sang Ascalon magahigda sila sa kagab-ihon. Kay duawon sila sang Ginoo nga ila Dios kag magapahauli sang ila kabihagan.
Zephaniah	2	8	“Nabatian ko ang pagpakahuya sang Moab kag ang mga pagbuyayaw sang mga anak ni Amon, nga ginpakahuya nila sa akon katawohan kag nagpakadaku sang ila kaugalingon batok sa ila dulunan.
Zephaniah	2	9	Busa, sa nagakabuhi ako,” nagasiling ang Ginoo sang mga kasoldadosan, ang Dios sang Israel, “Ang Moab manginsubong sang Sodoma, kag ang mga anak ni Amon subong sang Gomorra, duta nga kaugalingon sang katunukan kag mga awang sang asin, kag dayon nga kamingaw. Ang salin sang akon katawohan magaagaw sa ila, kag ang nabilin sang akon pungsud magapanubli sa ila.”
Zephaniah	2	10	Ini agumon nila tungud sang ila pagpabugal, bangud nga nagpakahuya kag nagpakadaku sila batok sa katawohan sang Ginoo sang mga kasoldadosan.
Zephaniah	2	11	Ang Ginoo manginmakakulugmat sa ila; hoo, pagutuman niya ang tanan nga dios sang duta, kag ang mga tawo magasimba sa iya, ang tagsatagsa sa iya duug, ang tanan nga kapuloan sang mga pungsud.
Zephaniah	2	12	Kamo man, O mga Etiopiahanon, patyon kamo sang akon espada.
Zephaniah	2	13	Kag untayon niya ang iya kamut batok sa aminhan, kag laglagon ang Asiria; kag himoon nga mamingaw ang Ninive, nga mamala kaangay sang kamingawan.
Zephaniah	2	14	Ang kabakahan magaluko sa tunga niya, ang tanan nga kasapatan sang mga pungsud; ang pelicano kag ang porcupino magaholon sa iya mga oloolo; ang ila tingug magaamba sa mga talambuan, ang kamingaw manginsa mga atangan; kay iya ginhublasan ang mga binuhat nga cedro.
Zephaniah	2	15	Amo ini ang banwa nga malipayon nga nagpuyo sing patarasak, nga nagsiling sa iya tagiposoon, “Ako lamang kag wala na sing iban luwas sa akon.” Daw ano nga nagmingaw sia, isa ka duug nga lulukhan sang kasapatan! Ang tagsatagsa nga nagalabay sa iya magapanagutsut kag magabalabad sang iya kamut.
Zephaniah	3	1	Kailo sa iya nga mabinatoon kag dinagtaan, sa mapiguson nga banwa!
Zephaniah	3	2	Wala sia magtuman sang tingug, wala sia magbaton sang pagtudlo. Wala sia magsalig sa Ginoo , wala sia magpalapit sa iya Dios.
Zephaniah	3	3	Ang iya mga principe sa tunga niya mga leon nga nagangurab; ang iya mga hukom mga lobo sa kagab-ihon nga wala sila sing ginabilin tubtub sa aga.
Zephaniah	3	4	Ang iya mga manalagna mga huroshuros, mabudhion nga mga tawo; ang iya mga sacerdote nagpasipala sang santuario, ginlugus nila ang kasogoan.
Zephaniah	3	5	Ang Ginoo matarung sa tunga niya, wala sia maghimo sing kalautan; sa tagsa ka aga ginapasiga niya ang iya katarungan, wala sia nagapalangan; apang ang dimatarung wala makakilala sing kahuya.
Zephaniah	3	6	“Ginpapas ko ang mga pungsud; ang ila mga torre mamingaw; ginguba ko ang ila mga dalan sa bagay nga wala na sing nagaagi; ang ila mga banwa nalaglag, sa bagay nga wala na sing tawo, nga wala na sing pumuluyo.
Zephaniah	3	7	Nagsiling ako, ‘Lamang magkahadluk ka sa akon, magbaton ka sing pagtudlo; agud nga ang iya puluy-an indi mapapas sono sa tanan nga gintangdo ko nahanungud sa iya.’ Apang nagbangon sila sing aga pa sa pagpadunut sang tanan nila nga hinimoan.”
Zephaniah	3	8	“Busa hulata ninyo ako,” nagasiling ang Ginoo , “tubtub sa adlaw nga magtindug ako sa inagaw. Kay ang akon pagtapat amo ang pagtipon sang mga pungsud, agud nga matingub ko ang mga ginharian, sa pag-ula sa ila sang akon kaalipungut, ang bug-os kong mapintas nga kaakig; kay ang bug-os nga duta lamonon sang kalayo sang akon kaimon.
Zephaniah	3	9	“Hoo, niyan palisoon ko sa mga katawohan ang putli nga bibig, agud nga sila tanan magtawag sa ngalan sang Ginoo sa pag-alagad sa iya sa isa ka paghilisugut.
Zephaniah	3	10	Gikan sa tabok sang mga suba sang Etiopia ang akon mga manugsimba, ang babayi nga anak sang akon ginpaaplaag, magadala sang akon dolot.
Zephaniah	3	11	“Sa sadtong adlaw indi ka pagpakahuy-an bangud sang tanan mo nga hinimoan diin naglalis ka sa akon; kay niyan kuhaon ko sa tunga nimo ang imo palabilabihon nga mga matinaastaason, kag indi ka na magpalabilabihon sa akon balaan nga bukid.
Zephaniah	3	12	Kay magabilin ako sa tunga nimo sing katawohan nga napiotan kag makalolooy. Sila magadangup sa ngalan sang Ginoo ,
Zephaniah	3	13	ang nabilin sang Israel; indi sila maghimo sing kalautan ukon magpamolong sing kabutigan, kag ang malimbongon nga dila indi makita sa ila baba. Kay sila magahalab kag magaluko, kag wala gid sing magapahadluk sa ila.”
Zephaniah	3	14	Hugyaw, O babayi nga anak sang Sion; singgit, O Israel! Magkasadya kag magkalipay sa bug-os mong tagiposoon, O babayi nga anak sang Jerusalem!
Zephaniah	3	15	Ang Ginoo nagkuha sang imo mga paghukom, ginsobol niya ang imo mga kaaway. Ang Hari sang Israel, ang Ginoo , yara sa tunga nimo; dili ka na magkahadluk sing malaut.
Zephaniah	3	16	Sa sadtong adlaw isiling sa Jerusalem: “Dili magkahadluk, O Sion; dili magluya ang imo mga kamut.
Zephaniah	3	17	Ang Ginoo , ang imo Dios, yara sa tunga nimo, ang gamhanan nga magaluwas; magakasadya sia sa imo nga may kalipay, magapahuway sia sa iya gugma; magakalipay sia sa imo nga may inamba
Zephaniah	3	18	subong nga sa adlaw sang kinasadya. “Kuhaon ko ang kalaglagan gikan sa imo, agud nga indi ikaw magdala sang kahuluy-an tungud sini.
Zephaniah	3	19	Yari karon, sa sadtong tion magahisayo ako sa tanan nga nagapapiot sa imo. Kag luwason ko ang piang kag tiponon ang ginsobol, kag himoon ko sila nga pagdayaw kag ngalan nga ang ila kahuluy-an naglapnag sa bug-os nga duta.
Zephaniah	3	20	Sa sadtong tion papaulion ko kamo, sa sadtong tion tiponon ko kamo; kay himoon ko kamo nga ngalan kag pagdayaw sa tunga sang tanan nga mga katawohan sang duta, kon pahaulian ko ang inyo kabihagan sa atubangan sang inyo mga mata,” nagasiling ang Ginoo .
Zechariah	1	1	Sa ikawalong bulan, sa ikaduha nga tuig ni Dario, nag-abut ang polong sang Ginoo kay Zacarias nga anak ni Berequias, ang anak ni Iddo, ang manalagna, nga nagasiling,
Zechariah	1	2	“Ang Ginoo naakig sing tama sa inyo mga ginikanan.
Zechariah	1	3	Busa isiling mo sa ila, Amo ini ang ginasiling sang Ginoo sang mga kasoldadosan: Balik kamo sa akon, nagasiling ang Ginoo sang mga kasoldadosan, kag ako magabalik sa inyo, nagasiling ang Ginoo sang mga kasoldadosan.
Zechariah	1	4	Dili kamo magsubong sa inyo mga ginikanan, nga sa ila nagsinggit ang una nga mga manalagna, ‘Amo ini ang ginasiling ang Ginoo sang mga kasoldadosan, Talikod kamo karon sa inyo malaut nga mga dalanon kag sa inyo malaut nga mga buhat.’ Apang wala sila magpamati ukon magtalupangud sa akon, nagasiling ang Ginoo .
Zechariah	1	5	Ang inyo mga ginikanan, diin na bala sila? Kag ang mga manalagna, nagakabuhi sila bala sing dayon?
Zechariah	1	6	Apang ang akon mga polong kag ang akon mga palatukuran, nga ginsogo ko sa akon mga alagad nga mga manalagna, wala bala nila malambut ang inyo mga ginikanan? Gani nagbalik sila kag nagsiling, Sono sa ginahinyo sang Ginoo sang mga kasoldadosan nga himoon sa aton sono sa aton mga dalanon kag mga binuhatan, amo ini ang paghisayo niya sa aton.”
Zechariah	1	7	Sa ikaduha ka pulo kag apat nga adlaw sang bulan nga ikapulog isa nga amo ang bulan nga Sebat, sa ikaduhang tuig ni Dario, nag-abut ang polong sang Ginoo kay Zacarias nga anak ni Berequias, ang anak ni Iddo, ang manalagna; kag si Zacarias nagsiling,
Zechariah	1	8	“Nakita ko sa kagab-ihon, kag yari karon, isa ka lalaki nga nagasakay sa kabayo nga mapula! Nagdolog sia sa tunga sang mga mirto nga yara sa ubus; kag sa olihi niya may mapula, badyaw, kag maputi nga mga kabayo.
Zechariah	1	9	Niyan nagsiling ako, ‘Ginoo ko, ano bala ini sila?’ Ang manugtunda nga nagpakighambal sa akon nagsiling sa akon, ‘Ipakita ko sa imo kon ano ini sila.’
Zechariah	1	10	Gani ang lalaki nga nagdolog sa tunga sang mga mirto nagsabat, ‘Ini sila amo ang ginpadala sang Ginoo sa paglibud sa duta.’
Zechariah	1	11	Kag sila nagsabat sa manugtunda sang Ginoo nga nagdolog sa tunga sang mga mirto, ‘Ginlibud namon ang duta, kag yari karon, ang bug-os nga duta matinong, kag nagapahuway.’
Zechariah	1	12	Niyan ang manugtunda sang Ginoo nagsabat, ‘O Ginoo sang mga kasoldadosan, tubtub pa bala san-o nga indi ka magkalooy sa Jerusalem kag sa kabanwaanan sang Juda, nga batok sa ila naalipungut ka sini nga kapitoan ka tuig?’
Zechariah	1	13	Kag ang Ginoo nagsabat sa manugtunda nga nagpakighambal sa akon sa maayo kag makalilipay nga mga polong.
Zechariah	1	14	Gani ang manugtunda nga nagpakighambal sa akon nagsiling sa akon, ‘Singgit ka, Amo ini ang ginasiling sang Ginoo sang mga kasoldadosan: Nagakaimon ako sa Jerusalem kag sa Sion sa daku nga kaimon.
Zechariah	1	15	Kag nagakaakig ako sing tama gid sa mga pungsud nga yara sa katawhay; kay naakig ako lamang sing diotay kag nagbulig sila sa pagpadayon sang kapipit-an.
Zechariah	1	16	Busa, amo ini ang ginasiling sang Ginoo , nagabalik ako sa Jerusalem nga may mga kalooy; patindugon sa iya ang akon balay, nagasiling ang Ginoo sang mga kasoldadosan, kag ang latid untayon sa ibabaw sang Jerusalem.
Zechariah	1	17	Singgit pa liwat, Amo ini ang ginasiling sang Ginoo sang mga kasoldadosan: Ang akon kabanwaanan magaawas pa sa kauswagan, kag lipayon pa sang Ginoo ang Sion kag pilion pa ang Jerusalem.’”
Zechariah	1	18	Kag ginbayaw ko ang akon mga mata kag nakakita, kag yari karon, ang apat ka sungay!
Zechariah	1	19	Kag nagsiling ako sa manugtunda nga nagpakighambal sa akon, “Ano bala ini sila?” Kag nagsabat sia sa akon, “Ini sila amo ang mga sungay nga nagpaaplaag sang Juda, sang Israel, kag sang Jerusalem.”
Zechariah	1	20	Niyan ginpakitaan ako sang Ginoo sing apat ka manugsalsal.
Zechariah	1	21	Kag nagsiling ako, “Ano bala ang ginakari nila sini nga himoon?” Nagpamolong sia, “Ini sila amo ang mga sungay nga nagpaaplaag sang Juda, sa bagay nga wala sing tawo nga nagtukhayaw sang iya olo; apang ini sila nagkari sa pagpakugmat sa ila, sa pagpungal sang mga sungay sang mga pungsud nga nagbayaw sang ila sungay batok sa duta sang Juda sa pagpaaplaag sa iya.”
Zechariah	10	1	Pangayo kamo sa Ginoo sing ulan sa tion sang olihi nga ulan, sa Ginoo nga nagahimo sing mga kilat, nga hatagan niya sila sing nagabonok nga ulan, sa tagsatagsa sing hilamon sa latagon.
Zechariah	10	2	Kay ang mga terafim nagpamolong sa wala sing pulus, kag ang mga manugpakot nakakita sing kabutigan; nagsugid sila sing dimatuud nga mga damgo, kag nagalipay sila sa wala sing pulus. Busa nagalakat ang katawohan sa ila dalanon kaangay sang mga carnero; ginapiotan sila bangud nga wala sing manugpahalab.
Zechariah	10	3	“Nagdabdab ang akon kaakig batok sa mga manugpahalab, kag silotan ko ang mga kanding nga lalaki; kay ang Ginoo sang mga kasoldadosan nagduaw sa iya panong, ang panimalay sang Juda, kag himoon sila subong sang iya ali nga kabayo sa inaway.
Zechariah	10	4	Sa iya magagowa ang bato sang pamag-ang, sa iya ang lansang, sa iya ang pana sa inaway, sa iya ang tagsa ka manugdumala sing tingub.
Zechariah	10	5	Manginsubong sila sang gamhanan nga mga tawo, nga nagatapak sang ila mga kaaway sa lunang sang mga alagyan sa inaway; magaaway sila bangud nga ang Ginoo nagaupud sa ila, kag ang mga manugsakay sa mga kabayo maorongan.
Zechariah	10	6	“Palig-onon ko ang panimalay sang Juda, kag luwason ko ang panimalay ni Jose. Pabalikon ko sila kay nalooy ako sa ila, kag sila manginsubong sang wala ko masobol sila; kay Ako amo ang Ginoo nga ila Dios kag magapamati ako sa ila.
Zechariah	10	7	Niyan ang mga sa Efraim manginkaangay sang gamhanan nga tawo, kag ang ila tagiposoon magakasadya subong sang sa alak. Ang ila mga anak makakita sini kag magakasadya, ang ila mga tagiposoon magakalipay sa Ginoo .
Zechariah	10	8	“Ako magapanagutsut tungud sa ila kag tiponon sila, kay gintubus ko sila, kag magadugang sila subong sang una.
Zechariah	10	9	Kon isab-ug ko sila sa tunga sang mga katawohan, walay sapayan dumdumon nila ako sa malayo nga kadutaan, kag magakabuhi sila upud sang ila mga anak kag magabalik.
Zechariah	10	10	Pabalikon ko sila liwat man gikan sa duta sang Egipto, kag tiponon sila gikan sa Asiria; kag pasudlon ko sila sa duta sang Galaad kag Libano, tubtub nga wala sing duug nga makita tungud sa ila.
Zechariah	10	11	Magaagi sia sa dagat sang kapipit-an, kag magahampak sang mga balud sa dagat, kag magamala ang bug-os nga kadadalman sang Nilo. Ang bugal sang Asiria paubson, kag ang cetro sang Egipto magataliwan.
Zechariah	10	12	Palig-onon ko sila sa Ginoo kag magalakat sila paibabaw kag paubus sa iya ngalan,” nagasiling ang Ginoo .
Zechariah	11	1	Buksi ang imo mga ganhaan, O Libano, agud nga ang kalayo makalamon sang imo mga cedro!
Zechariah	11	2	Maghaya, O abeto, kay napukan ang cedro, bangud nga ang mga ali nalaglag! Maghaya, O kamo nga mga roble sang Basan, kay ang mabakud nga talon natup-ay!
Zechariah	11	3	Ang tingug sang hinaya sang mga manugpahalab, kay ang ila himaya nalaglag! Ang tingug sang pagngurub sang magamay nga mga leon, kay ang bugal sang Jordan nawagwag!
Zechariah	11	4	Amo ini ang ginsiling sang Ginoo nga akon Dios: “Pahalba ang panong nga ilihawon.
Zechariah	11	5	Ginaihaw sila sang ila mga tag-iya kag nagapakawala sila sing sala; kag ang mga nagabaligya sa ila nagasiling, ‘Pagpakamaayohon ang Ginoo , kay manggaranon ako’; kag ang ila mga manugpahalab wala nagakaawa sa ila.
Zechariah	11	6	Kay indi na ako magkaawa sa mga pumuluyo sang duta, nagasiling ang Ginoo . Yari karon, ako magatugyan sang mga tawo ang tagsatagsa sa kamut sang iya isigkatawo, kag sa kamut sang iya hari; kag samaron nila ang duta, kag ako indi magluwas sa ila gikan sa ila kamut.”
Zechariah	11	7	Gani ginpahalab ko ang panong nga ilihawon nga mga makalolooy gid sang panong. Kag nagkuha ako nga sa akon sing duha ka sungkod; ang isa ginhingalanan ko Katahum, ang isa ginhingalanan ko nga Bugkos. Kag ginpahalab ko ang panong.
Zechariah	11	8	Ginpapas ko ang tatlo ka manugpahalab sa isa ka bulan. Kay ang akon kalag natak-an sa ila, kag ang kalag nila man nangil-ad sa akon.
Zechariah	11	9	Niyan nagsiling ako, “Indi na ako magpahalab sa inyo. Ang mapatay, pakamatya; ang palapason, ipapapas; kag ang mga mabilin magkan-anay sang unud sang isa kag isa.”
Zechariah	11	10	Kag ginkuha ko ang akon sungkod nga Katahum, kag gin-utud, agud nga mabungkag ko ang akon katipan nga ginhimo ko sa tanan nga mga katawohan.
Zechariah	11	11	Gani gin-utud ini sa sadtong adlaw, kag sa sini ang makalolooy sang panong, nga nagpamati sa akon, nakahibalo nga yadto polong sang Ginoo .
Zechariah	11	12	Niyan nagsiling ako sa ila, “Kon ginapakamaayo ninyo, hatagi ako sang akon sohol; kag kon indi, pabayai.” Gani nagtimbang sila nga sa akon sohol sing katloan ka bilog nga pilak.
Zechariah	11	13	Niyan nagsiling sa akon ang Ginoo , “Ipilak ini sa maninihon”—ang maayo nga bili nga ginpabili nila sa akon. Gani ginkuha ko ang katloan ka bilog nga pilak kag ginpilak sila sa maninihon sa balay sang Ginoo .
Zechariah	11	14	Niyan gin-utud ko ang akon isa pa ka sungkud nga Bugkos, agud nga mabungkag ko ang paghiliutud sa tunga sang Juda kag Israel.
Zechariah	11	15	Niyan nagsiling sa akon ang Ginoo , “Kuha ka liwat sang mga gamit sang manugpahalab nga buangbuang.
Zechariah	11	16	Kay yari karon, magabangon ako sing manugpahalab sa duta nga indi magtatap sang mga nawala, ukon magpangita sang nagdalangdalang, ukon magbolong sang nabali, ukon magpahalab sang maayo, kondi kaonon niya ang unud sang matambok, kag magapihak sang ila mga koko.
Zechariah	11	17	Kailo ang manugpahalab nga wala sing pulus, nga nagabiya sang panong! Ang espada manginsa iya butkon sa iya mata nga too! Ang iya butkon maitus gid, ang iya mata nga too magadulum sing bug-os!”
Zechariah	12	1	Ang lulan sang polong sang Ginoo nahanungud sa Israel: Amo ini ang ginasiling sang Ginoo , nga nagahumlad sang mga langit kag nagapasad sang sadsaran sang duta kag nagahuman sang espiritu sang tawo sa sulud niya:
Zechariah	12	2	“Yari karon himoon ko ang Jerusalem nga tagayan sang pagdulingduling sa tanan nga mga katawohan sa palibut; sa Juda man manginyari ini sa pagkibon sang Jerusalem.
Zechariah	12	3	Sa sadtong adlaw himoon ko ang Jerusalem nga mabug-at nga bato sa tanan nga mga katawohan; ang tanan nga magapabug-at sa ila sini mapilas sing tama. Kag ang tanan nga mga pungsud sang duta magatipon sing tingub batok sini.
Zechariah	12	4	Sa sadtong adlaw, nagasiling ang Ginoo , pakugmaton ko ang tagsa ka kabayo, kag pasalahon ang iya manugsakay. Apang muklaton ko ang akon mga mata sa panimalay sang Juda, kon bulagon ang tagsa ka kabayo sang mga katawohan.
Zechariah	12	5	Niyan ang mga pangolo sang Juda magasiling sa ila tagiposoon, ‘Ang mga pumuluyo sang Jerusalem akon kusug sa Ginoo sang mga kasoldadosan, nga ila Dios.’
Zechariah	12	6	“Sa sadtong adlaw himoon ko ang mga pangolo sang Juda kaangay sang kalaha nga kalayo sa tunga sang gatong, kaangay sang sulo nga nagadabadaba sa tunga sang mga linaylay; kag lamonon nila ang tanan nga mga katawohan sa palibut sa too kag sa wala, samtang ang mga sa Jerusalem magapuyo pa liwat sa ila kaugalingon nga duug, sa Jerusalem.
Zechariah	12	7	“Kag ang Ginoo man magaluwas sing una sang mga layanglayang sang Juda, agud nga ang himaya sang panimalay ni David kag ang himaya sang mga pumuluyo sang Jerusalem indi maglabaw sang sa iya sang Juda.
Zechariah	12	8	Sa sadtong adlaw ang Ginoo magaapin sang mga pumuluyo sang Jerusalem agud nga ang maluya sa ila sa sadtong adlaw manginsubong kay David, kag ang panimalay ni David manginsubong sang Dios, subong sang manugtunda sang Ginoo , sa atubangan nila.
Zechariah	12	9	Kag sa sadtong adlaw magatinguha ako sa paglaglag sang tanan nga mga pungsud nga nagasumpung sa Jerusalem.
Zechariah	12	10	“Kag ipasagahay ko sa panimalay ni David kag sa mga pumuluyo sang Jerusalem ang espiritu sang bugay kag sang pag-ampo, kag magatolok sila sa akon nga ila ginbuno, kag magalalaw sila tungud sa iya, subong sang isa nga nagalalaw sa iya bugtong nga anak nga lalaki, kag manginsa kapaitan tungud sa iya, subong sang isa nga yara sa kapaitan tungud sang iya panganay.
Zechariah	12	11	Sa sadtong adlaw may daku nga paglalaw sa Jerusalem subong sang paglalaw sang Adadrimon sa nalupyakan sang Meguido.
Zechariah	12	12	Ang duta magalalaw, ang tagsa ka panimalay sing pahain; ang panimalay sang balay ni David sing pahain, kag ang ila mga asawa sing pahain; ang panimalay sang balay ni Natan sing pahain, kag ang ila mga asawa sing pahain;
Zechariah	12	13	ang panimalay sang balay ni Levi sing pahain, kag ang ila mga asawa sing pahain; ang panimalay sang mga Simeinhon sing pahain, kag ang ila mga asawa sing pahain;
Zechariah	12	14	ang tanan nga mga panimalay nga nabilin, ang tagsa ka panimalay sing pahain, kag ang ila mga asawa sing pahain.
Zechariah	13	1	“Sa sadtong adlaw manginmay tuburan nga nabuksan sa panimalay ni David kag sa mga pumuluyo sang Jerusalem nga sa sala kag sa pagkadimatinlo.
Zechariah	13	2	“Kag sa sadtong adlaw, nagasiling ang Ginoo sang mga kasoldadosan, papason ko sa duta ang mga ngalan sang mga diosdios, kag indi na sila pagdumdumon; kag ang mga manalagna kag ang espiritu nga dimatinlo pataliwanon ko man sa duta.
Zechariah	13	3	Kag kon ang bisan sin-o magpanagna pa, niyan ang iya amay kag ang iya iloy nga nag-anak sa iya magasiling sa iya, ‘Dili ka magkabuhi, kay nagapamolong ka sing kabutigan sa ngalan sang Ginoo ; kag ang iya amay kag ang iya iloy nga nag-anak sa iya magabuno sa iya kon magpanagna sia.
Zechariah	13	4	Sa sadtong adlaw ang mga manalagna magakahuya ang tagsatagsa sang iya palanan-awon kon magpanagna sia; indi sila magsuklub sing kunup nga bulbulon sa paglimbong,
Zechariah	13	5	kondi magasiling sia, ‘Indi ako manalagna, mangunguma ako sang duta; kay gin-ulipon ako kutub sa akon pagkapamatan-on.’
Zechariah	13	6	Kag ang isa magasiling sa iya, ‘Ano bala ining mga pilas sa imo mga kamut?’ Magasabat sia, ‘Ginpilas ina sa akon sa balay sang akon mga abyan.’”
Zechariah	13	7	“Pagmata, O espada, batok sa akon manugpahalab, batok sa tawo nga kaupud nakon,” nagasiling ang Ginoo sang mga kasoldadosan. Samara ang manugpahalab, kag magaaplaag ang mga carnero; lisoon ko ang akon kamut sa mga tinday.
Zechariah	13	8	Sa bug-os nga duta, nagasiling ang Ginoo , ang duha ka bahin niya papason kag mapatay, kag ang ikatlo mabilin sa iya.
Zechariah	13	9	Kag idap-ung ko sa kalayo ang ikatlong bahin, kag ulayon sila subong sang pag-ulay sang pilak, kag sanghiron ko sila subong sang pagsanghid sang bulawan. Sila magatawag sa akon ngalan, kag pamatian ko sila. Magasiling ako, ‘Ini akon katawohan’; kag magasiling sila, ‘Ang Ginoo akon Dios.’”
Zechariah	14	1	Yari karon, ang adlaw sang Ginoo , nagaabut, nga ang imo inagaw bahinbahinon sa tunga nimo.
Zechariah	14	2	Kay tiponon ko ang tanan nga pungsud sa inaway batok sa Jerusalem, kag ang banwa agawon kag ang mga balay atihon kag ang mga babayi luguson; ang katunga sang banwa magakadto sa kabihagan, kag ang salin sang katawohan indi pagpapason sa banwa.
Zechariah	14	3	Niyan magagowa ang Ginoo kag magapakig-away batok sa sadtong mga pungsud subong sang pag-away niya sa adlaw sang inaway.
Zechariah	14	4	Sa sadtong adlaw ang iya mga tiil magatindug sa Bukid sang mga Olivo nga yara sa atubang sang Jerusalem sa sidlangan; kag ang Bukid sang mga Olivo mapihak sa tunga niya nayon sa sidlangan kag nayon sa katundan kag manginmay daku gid nga nalupyakan; kag ang katunga sang Bukid magaisdug pa aminhan, kag ang katunga sini pa bagatnan.
Zechariah	14	5	Kag magapalagyo kamo paagi sa nalupyakan sang akon mga bukid, kay ang nalupyakan sang mga bukid magalambut tubtub sa Azal; kag magapalagyo kamo kaangay sang pagpalagyo ninyo gikan sa linog sa mga adlaw ni Uzias nga hari sang Juda. Niyan ang Ginoo nga akon Dios magaabut, kag upud sa iya ang tanan nga balaan.
Zechariah	14	6	Sa sadtong adlaw wala na sing kapawa; ang mga masiga mapalong sila.
Zechariah	14	7	Kondi ini mangin-isa ka adlaw (nga nakilala sang Ginoo ), indi adlaw kag indi gab-i, kay sa kagab-ihon may kapawa.
Zechariah	14	8	Sa sadtong adlaw ang mga tubig nga buhi magagowa gikan sa Jerusalem, ang katunga nila nayon sa dagat nga nasidlangan kag ang katunga nila nayon sa dagat nga nakatundan; ini magapadayon sa tingadlaw kag sa tigtulugnaw.
Zechariah	14	9	Ang Ginoo mangin-hari sa bug-os nga duta; sa sadtong adlaw ang Ginoo mangin-isa kag ang iya ngalan isa.
Zechariah	14	10	Ang bug-os nga duta himoon nga kaangay sa Araba kutub sa Geba tubtub sa Rimon sa bagatnan sang Jerusalem. Apang pataason sia kag magapuyo sa iya duug kutub sa Gawang ni Benjamin tubtub sa duug sang nahaunang gawang, tubtub sa Gawang sa Pamusud, kag kutub sa Torre ni Hananel tubtub sa mga linasan sang uvas sang hari.
Zechariah	14	11	Kag ang mga tawo magapuyo sa iya, kay wala na sing pagpakamalaut; ang Jerusalem magapuyo sing malig-on.
Zechariah	14	12	Kag mangin-amo ini ang kalalat-an nga isakit sang Ginoo sa tanan nga mga katawohan nga nagpakig-away sa Jerusalem: ang ila unud mahagas samtang nagatindug sila, ang ila mga mata mahagas sa ila mga boho, kag ang ila mga dila mahagas sa ila mga baba.
Zechariah	14	13	Kag sa sadtong adlaw ang dakung kagahud gikan sa Ginoo manginsa tunga nila, kag magakapyot ang tagsatagsa sa kamut sang iya isigkatawo, kag ang iya kamut magabayaw batok sa kamut sang iya isigkatawo;
Zechariah	14	14	bisan ang Juda man magaaway sa Jerusalem. Kag ang manggad sang tanan nga pungsud sa palibut tiponon sing tingub, ang bulawan, ang pilak, kag ang panapton sa dakung kabugana.
Zechariah	14	15	Kag amo man ang kalalat-an sang kabayo, sang mula, sang camelyo, sang asno, kag sang tanan nga kasapatan nga mangindidto sa sadtong mga dologan subong sadtong kalalat-an.
Zechariah	14	16	Niyan ang tagsatagsa nga nabilin sang tanan nga pungsud nga nag-abut batok sa Jerusalem magataklad tuigtuig sa pagsimba sang Hari, ang Ginoo sang mga kasoldadosan, kag sa paghiwat sang piesta sang mga kayangkayang.
Zechariah	14	17	Kag kon ang bisan sin-o sang tanan sang panimalay sang duta nga wala nagataklad sa Jerusalem sa pagsimba sang Hari, ang Ginoo sang mga kasoldadosan, walay matupa nga ulan sa ila.
Zechariah	14	18	Kag kon ang panimalay sang Egipto indi magtaklad kag indi magkari, indi man ini magtupa sa ila; may kalalat-an nga isakit ang Ginoo sa mga pungsud nga wala nagataklad sa paghiwat sang piesta sang mga kayangkayang.
Zechariah	14	19	Ini manginsilot sa Egipto kag silot sa tanan nga pungsud nga wala magtaklad sa paghiwat sang piesta sang mga kayangkayang.
Zechariah	14	20	Sa sadtong adlaw sa mga kilingkiling sang mga kabayo may, “Balaan sa Ginoo .” Kag ang mga kolon sa balay sang Ginoo manginkaangay sang mga yahong sa atubangan sang halaran;
Zechariah	14	21	kag ang tagsa ka kolon sa Jerusalem kag sa Juda manginbalaan sa Ginoo sang mga kasoldadosan, agud nga ang tanan nga nagahalad magakari kag magakuha sa ila kag lagaan sila. Kag sa sadtong adlaw wala na sing Canaanhon sa balay sang Ginoo sang mga kasoldadosan.
Zechariah	2	1	Kag ginbayaw ko ang akon mga mata kag nakakita, kag yari karon, ang isa ka lalaki nga may inuglatid sa iya kamut!
Zechariah	2	2	Niyan nagsiling ako, “Diin ka makadto?” Kag sia nagsabat sa akon, “Sa pagtakus sang Jerusalem, sa pagtan-aw sang iya kasangkaron kag sang iya kalabaon.”
Zechariah	2	3	Kag yari karon, ang manugtunda nga nagpakighambal sa akon nagtaliwan, kag ang isa pa ka manugtunda naggowa sa pagsugata sa iya,
Zechariah	2	4	kag nagsiling sa iya, “Dalagan, magpamolong sa sining pamatan-on nga lalaki, ‘Pagapuy-an ang Jerusalem subong sang mga minoro nga wala sing mga kuta, bangud sang kadamuon sang mga tawo kag sang kahayupan sa iya.
Zechariah	2	5	Kay ako, nagasiling ang Ginoo , manginkuta nga kalayo sa iya sa palibut kag manginhimaya ako sa tunga niya.’”
Zechariah	2	6	Hoy! Hoy! Palagyo gikan sa duta sang aminhan, nagasiling ang Ginoo ; kay ginlapta ko kamo subong sang apat ka hangin sang mga langit, nagasiling ang Ginoo .
Zechariah	2	7	Hoy! Palagyo pa Sion, ikaw nga nagapuyo upud sa babayi nga anak sang Babilonia.
Zechariah	2	8	Kay amo ini ang ginasiling sang Ginoo sang mga kasoldadosan, tungud sa himaya ginpadala niya ako sa mga pungsud nga nag-ati sa inyo, kay ang nagatandog sa inyo nagatandog sang tawotawo sang iya mata:
Zechariah	2	9	“Yari karon, ibalabad ko ang akon kamut sa ila, kag mangin-inagaw sila sa mga nag-alagad sa ila. Niyan makilala ninyo nga ang Ginoo sang mga kasoldadosan nagpadala sa akon.
Zechariah	2	10	Mag-amba kag magkasadya, O babayi nga anak sang Sion; kay yari karon, nagakari ako kag magapuyo sa tunga nimo, nagasiling ang Ginoo .
Zechariah	2	11	Kag magasilimpon ang madamu nga mga pungsud sa Ginoo sa sadtong adlaw, kag manginkatawohan nakon; kag magapuyo ako sa tunga nimo, kag makilala mo nga ang Ginoo sang mga kasoldadosan nagpadala sa akon sa imo.
Zechariah	2	12	Kag panublion sang Ginoo ang Juda subong nga bahin niya sa duta nga balaan, kag pilion pa ang Jerusalem.”
Zechariah	2	13	Maghipus, tanan nga unud, sa atubangan sang Ginoo ; kay nagmata sia gikan sa iya balaan nga puluy-an.
Zechariah	3	1	Niyan ginpakita niya sa akon si Josue nga pinakamataas nga sacerdote nga nagatindug sa atubangan sang manugtunda sang Ginoo , kag si Satanas nga nagatindug sa iya too nga iya kasumpung.
Zechariah	3	2	Kag ang Ginoo nagsiling kay Satanas, “Ang Ginoo nagasabdong sa imo, O Satanas! Ang Ginoo nga nagpili sang Jerusalem nagasabdong sa imo! Indi bala ini agipo nga ginkuha sa kalayo?”
Zechariah	3	3	Karon si Josue napanaptan sing mga panapton nga mahigko, kag nagatindug sa atubangan sang manugtunda.
Zechariah	3	4	Kag nagpamolong ang manugtunda sa mga nagatindug sa atubangan niya, “Ubaha ninyo sa iya ang mga bayo nga mahigko.” Kag nagsiling sia sa iya, “Yari karon, ginpataliwan ko sa imo ang kalautan nimo, kag panaptan ko ikaw sing bayo nga malahalon.”
Zechariah	3	5	Kag nagsiling ako, “Takbongan nila sia sing turbante nga matinlo sa iya olo.” Gani gintakbongan nila sing turbante nga matinlo ang iya olo kag ginpanaptan sia sing mga panapton; kag ang manugtunda sang Ginoo nagatindug sa luyo.
Zechariah	3	6	Kag ang manugtunda sang Ginoo nagpamatuud kay Josue,
Zechariah	3	7	“Amo ini ang ginasiling sang Ginoo sang mga kasoldadosan: Kon maglakat ka sa akon mga dalanon kag kon magbantay ka sang akon tinulin, niyan magahukom ka man sang akon balay kag magabantay man sang akon mga luwang, kag hatagan ko ikaw sing alagyan sa tunga sang mga nagatindug sa luyo.
Zechariah	3	8	Pamatii karon, O Josue nga pinakamataas nga sacerdote, ikaw kag ang imo kaupdanan nga nagalingkod sa atubangan mo, kay mga lalaki sila nga katingalahan: yari karon, pakarion ko ang akon alagad nga Salingsing.
Zechariah	3	9	Kay yari karon, ang bato nga ginbutang ko sa atubangan ni Josue, sa isa ka bato nga may pito ka mata, itigib ko ang inugtigib sa iya, nagasiling ang Ginoo sang mga kasoldadosan, kag kuhaon ko ang kalautan sadtong duta sa isa ka adlaw.
Zechariah	3	10	Sa sadtong adlaw, nagasiling ang Ginoo sang mga kasoldadosan, magaagdahay kamo ang tagsa ka tawo sa iya isigkatawo sa idalum sang uvas kag sa idalum sang higuera.”
Zechariah	4	1	Kag nagbalik ang manugtunda nga nagpakighambal sa akon, kag nagpukaw sa akon, subong sang tawo nga ginpukaw sa iya katologon.
Zechariah	4	2	Kag nagsiling sia sa akon, “Ano bala ang ginatan-aw mo?” Nagsiling ako, “Nakita ko, kag yari karon, ang isa ka candelero nga bus-og nga bulawan, nga may yahong sa ibabaw sini, kag ang iya pito ka suga sa ibabaw niya, may pito ka iligan sa tagsa ka suga nga yara sa ibabaw niya.
Zechariah	4	3	Kag duha ka olivo sa luyo sini, ang isa sa too nga kilid sang yahong kag ang isa sa iya wala nga kilid.”
Zechariah	4	4	Kag nagpamolong ako sa manugtunda nga nagpakighambal sa akon, “Ano bala ini sila, ginoo ko?”
Zechariah	4	5	Niyan ang manugtunda nga nagpakighambal sa akon nagsabat sa akon, “Wala ka bala makakilala kon ano ini sila?” Nagsiling ako, “Wala, ginoo ko.”
Zechariah	4	6	Niyan nagpamolong sia sa akon, “Ini amo ang polong sang Ginoo kay Zorobabel: Indi sa kusug, ukon sa gahum, kondi sa akon Espiritu, nagasiling ang Ginoo sang mga kasoldadosan.
Zechariah	4	7	Sin-o bala ikaw, O daku nga bukid? Sa atubangan ni Zorobabel manginkapatagan ka; kag dalhon niya ang bato nga naibabaw nga may sininggit sang ‘Bugay, bugay sa iya!’”
Zechariah	4	8	Labut pa ang polong sang Ginoo nag-abut sa akon, nga nagasiling,
Zechariah	4	9	“Ang mga kamut ni Zorobabel nagpasad sang sadsaran sini nga balay; ang iya mga kamut man magahuman sini. Niyan makilala mo nga ang Ginoo sang mga kasoldadosan nagpadala sa akon sa inyo.
Zechariah	4	10	Kay sin-o bala ang nagtamay sang adlaw sang magamay nga mga butang? Kay ining pito magakalipay, kag magatan-aw sang tonton sa kamut ni Zorobabel. “Ining pito mga mata sang Ginoo , nga nagapanoloktolok sa bug-os nga duta.”
Zechariah	4	11	Niyan nagsiling ako sa iya, “Ano bala ining duha ka olivo sa too sang candelero kag sa iya wala?”
Zechariah	4	12	Kag sa ikaduha nagsiling ako sa iya, “Ano bala ining duha ka sanga nga olivo, nga yara sa luyo sang duha ka tarog nga bulawan nga nagapailig sang bulawanon nga lana gikan sa ila?”
Zechariah	4	13	Nagsiling sia sa akon, “Wala ka bala makakilala kon ano ini sila?” Nagsiling ako, “Wala, ginoo ko.”
Zechariah	4	14	Niyan nagsiling sia, “Ini sila amo ang duha ka hinaplas nga nagatindug sa luyo sang Ginoo sang bug-os nga duta.”
Zechariah	5	1	Niyan ginbayaw ko liwat ang akon mga mata kag nakakita, kag yari karon, ang linukut nga nagalupad!
Zechariah	5	2	Kag nagsiling sia sa akon, “Ano bala ang nakita mo?” Nagsabat ako, “Nakita ko ang linukut nga nagalupad; ang iya kalabaon duha ka pulo ka maniko, kag ang iya kasangkaron napulo ka maniko.”
Zechariah	5	3	Niyan nagsiling sia sa akon, “Ini amo ang pagkamalaut nga nagagowa sa kadaygan sang bug-os nga duta; kay ang tagsatagsa nga nagapangawat utdon sa isa ka kilid sono sa sini, kag ang tagsatagsa nga nagasumpa utdon sa pihak nga kilid sono sa sini.
Zechariah	5	4	Pagowaon ko ini, nagasiling ang Ginoo sang mga kasoldadosan, kag magasulud ini sa balay sang makawat, kag sa balay sang nagasumpa sing dimatuud sa akon ngalan; kag magapabilin ini sa tunga sang iya balay kag magaupus sini, pati sang iya mga pasagi kag sang iya mga bato.”
Zechariah	5	5	Niyan ang manugtunda nga nagpakighambal sa akon naggowa kag nagsiling sa akon, “Bayawa karon ang imo mga mata, kag tan-awa kon ano ining nagagowa.”
Zechariah	5	6	Kag ako nagsiling, “Ano bala ini?” Sia nagsiling, “Ini amo ang efa, nga nagagowa.” Labut pa nagsiling sia, “Ini amo ang dagway nila sa bug-os nga duta.”
Zechariah	5	7	Kag yari karon, may ginbayaw nga isa ka talanton nga tingga, kag ini amo ang babayi nga nagalingkod sa sulud sang efa!
Zechariah	5	8	Kag nagsiling sia, “Ini amo ang Pagkamalaut.” Kag gindasuk niya sia sa sulud sang efa, kag ginpus-ang niya ang kabug-at sang tingga sa baba sini.
Zechariah	5	9	Niyan ginbayaw ko ang akon mga mata kag nakakita, kag yari karon, nga may naggowa nga duha ka babayi! Ang hangin yara sa ila mga pakpak; karon may mga pakpak sila kaangay sang mga pakpak sang dugwak, kag ginbayaw nila ang efa sa ulut sang duta kag langit.
Zechariah	5	10	Niyan nagsiling ako sa manugtunda nga nagpakighambal sa akon, “Diin bala nila ginadala ang efa?”
Zechariah	5	11	Nagsiling sia sa akon, “Sa pagpatindug sa iya sing balay sa duta sang Sinar; kag kon ini nahanda na, didto ipahamtang sia sa iya kaugalingon nga duug.”
Zechariah	6	1	Kag ginbayaw ko liwat ang akon mga mata kag nakakita, kag yari karon, may nag-abut nga apat ka kangga gikan sa ulut sang duha ka bukid; kag ang mga bukid mga bukid nga saway.
Zechariah	6	2	Sa nahaunang kangga may mga kabayo nga mapula, sa ikaduhang kangga mga kabayo nga maitum,
Zechariah	6	3	sa ikatlong kangga mga kabayo nga maputi, kag sa ikap-at nga kangga mga kabayo nga makusug nga abohon.
Zechariah	6	4	Niyan ako nagsiling sa manugtunda nga nagpakighambal sa akon, “Ano bala ini sila, ginoo ko?”
Zechariah	6	5	Kag ang manugtunda nagsabat sa akon, “Ini sila amo ang apat ka hangin sang langit, nga nagagowa gikan sa pagtindug sa atubangan sang Ginoo sang bug-os nga duta.
Zechariah	6	6	Ang kangga nga may mga kabayo nga maitum nagapadolong nayon sa duta nga naaminhan, ang maputi nagapadolong nayon sa duta nga nakatundan, kag ang abohon nagpadolong nayon sa duta nga bagatnan.”
Zechariah	6	7	Sang paggowa sang makusug nga mga kabayo, nagtinguha sila sa paglakat sa paglibud sa duta. Kag nagsiling sia, “Lakat, libura ang duta.” Gani ginlibud nila ang duta.
Zechariah	6	8	Niyan nagsinggit sia sa akon, “Yari karon, ang mga nagapadolong nayon sa duta nga naaminhan nagpalinong sang akon Espiritu sa duta nga naaminhan.”
Zechariah	6	9	Kag ang polong sang Ginoo nag-abut sa akon:
Zechariah	6	10	“Kuha ka sa kabihagan kanday Heldai, Tobias, kag Jedaya, nga nag-abut gikan sa Babilonia; kag lakat sa amo nga adlaw sa balay ni Josias, nga anak ni Sofonias.
Zechariah	6	11	Kuhai sila sing pilak kag bulawan, kag maghimo sing mga purungpurung, kag ibutang sila sa olo ni Josue nga anak ni Josadac, ang pinakamataas nga sacerdote;
Zechariah	6	12	kag ipamolong sa iya, ‘Amo ini ang ginapamolong sang Ginoo sang mga kasoldadosan, “Yari karon, ang lalaki nga ang iya ngalan amo ang Salingsing: kay magatubo sia sa iya duug, kag patindugon niya ang templo sang Ginoo .
Zechariah	6	13	Sia gid magapatindug sang templo sang Ginoo , kag magadala sia sang himaya, kag magalingkod kag magadumala sa iya trono, kag manginmay sacerdote sa luyo sang iya trono, kag ang makidaiton nga paghangpanay manginsa tunga nila nga duha.” ’
Zechariah	6	14	Kag ang mga purungpurung manginkanday Heldai, Tobias, Jedaya, kag Josias nga anak nga lalaki ni Sofonias nga sa handumanan sa templo sang Ginoo .
Zechariah	6	15	“Kag ang mga sa malayo magaabut kag magabulig sa pagpatindug sang templo sang Ginoo ; kag makilala ninyo nga ang Ginoo sang mga kasoldadosan nagpadala sa akon sa inyo. Kag mahanabu ini, kon tumanon ninyo sing makugihon ang tingug sang Ginoo nga inyo Dios.”
Zechariah	7	1	Sa ikap-at nga tuig ni Hari Dario, ang polong sang Ginoo nag-abut kay Zacarias sa ikap-at nga adlaw sang bulan nga ikasiam, nga Kislev.
Zechariah	7	2	Karon ang mga taga-Bet-el nagpadala kay Sarezer kag kay Regem-melec kag sang ila mga tawo, sa pagpakilooy sang kahamuut sang Ginoo ,
Zechariah	7	3	sa pagpamolong sa mga sacerdote sang balay sang Ginoo sang mga kasoldadosan, kag sa mga manalagna, “Maghibi bala ako sa ikalima nga bulan, nga nagapahain sang akon kaugalingon, subong sang ginhimo ko sining madamu na gid nga tuig?”
Zechariah	7	4	Niyan nag-abut sa akon ang polong sang Ginoo sang mga kasoldadosan;
Zechariah	7	5	“Ipamolong sa tanan nga katawohan sang duta kag sa mga sacerdote, Sang nagpuasa kamo kag naglalaw sa ikalima kag sa ikapitong bulan, sa sining kapitoan ka tuig, nagpuasa bala kamo gayud sa akon?
Zechariah	7	6	Kag kon magkaon kamo kag kon mag-inum kamo, wala bala kamo nagakaon sa inyo kaugalingon kag nagainum sa inyo kaugalingon?
Zechariah	7	7	Indi bala ini ang mga polong nga ginpahayag sang Ginoo paagi sa mga manalagna nga una, sang napuy-an ang Jerusalem kag mauswagon, kag napuy-an ang iya kabanwaanan sa iya palibut, kag ang Bagatnan kag ang kapatagan?
Zechariah	7	8	Kag ang polong sang Ginoo nag-abut kay Zacarias, nga nagasiling,
Zechariah	7	9	“Amo ini ang ginpamolong sang Ginoo sang mga kasoldadosan, Hikota ang matuud nga mga paghukom, magpahayag sing kalolo kag kaawa ang tagsa ka tawo sa iya utud,
Zechariah	7	10	dili pagpiguson ang balo nga babayi, ukon ang ilo, ang manlulugayaw, ukon ang makalolooy; kag walay bisan sin-o sa inyo nga magpadugi sing malaut sa iya tagiposoon batok sa iya utud.”
Zechariah	7	11	Apang nagdumili sila sa pagtalupangud, kag nagtalikod sang mabinatoon nga abaga, kag nagsungsung sang ila mga idulungug agud nga indi sila makabati.
Zechariah	7	12	Ginhimo nila ang ila tagiposoon subong sang diamante, basi nga makabati sila sang kasogoan kag sang mga polong nga ginpadala sang Ginoo sang mga kasoldadosan paagi sa iya Espiritu sa una nga mga manalagna. Busa may nag-abut nga dakung kasingkal gikan sa Ginoo sang mga kasoldadosan.
Zechariah	7	13	“Subong nga ako nagpanawag, kag indi sila magpamati, sa amo nagpanawag sila, kag ako indi magpamati,” nagasiling ang Ginoo sang mga kasoldadosan,
Zechariah	7	14	“kag paaplaagon ko sila sang buhawi sa tunga sang tanan nga pungsud nga wala nila makilala. Sa amo ang duta mamingaw sa olihi nila, sa bagay nga walay tawo nga nag-agi ukon nagbalik, kag ginpamingaw nila ang maayong duta.”
Zechariah	8	1	Kag nag-abut sa akon ang polong sang Ginoo sang mga kasoldadosan, nga nagasiling,
Zechariah	8	2	“Amo ini ang ginasiling sang Ginoo sang mga kasoldadosan: Nagakaimon ako sa Sion sa dakung kaimon, kag nagakaimon ako sa iya sa dakung kasingkal.
Zechariah	8	3	Amo ini ang ginasiling sang Ginoo : Magabalik ako sa Sion, kag magapuyo sa tunga sang Jerusalem, kag ang Jerusalem tawgon nga banwa sang kamatooran, kag ang bukid sang Ginoo sang mga kasoldadosan, ang balaan nga bukid.
Zechariah	8	4	Amo ini ang ginasiling sang Ginoo sang mga kasoldadosan: May magapuyo pa nga mga tigulang nga lalaki kag mga tigulang nga babayi sa mga alagyan sang Jerusalem, ang tagsa ka tawo may iya nga sungkud sa iya kamut bangud sang katigulangon.
Zechariah	8	5	Kag ang mga dalan sang banwa mahil-ob sang kabataan nga lalaki kag babayi nga nagahinampang sa iya mga dalan.
Zechariah	8	6	Amo ini ang ginasiling sang Ginoo sang mga kasoldadosan: Kon ini makatilingala sa mga mata sang nabilin sining katawohan sa sadtong mga adlaw, manginmakatilingala man bala ini sa akon mga mata, nagasiling ang Ginoo sang mga kasoldadosan?
Zechariah	8	7	Amo ini ang ginasiling sang Ginoo sang mga kasoldadosan: Yari karon, luwason ko ang akon katawohan gikan sa duta nga nasidlangan kag sa duta nga nakatundan;
Zechariah	8	8	kag dalhon ko sila kag magapuyo sila sa tunga sang Jerusalem; kag sila mangin-akon katawohan kag ako mangin-ila Dios, sa kamatooran kag sa pagkamatarung.”
Zechariah	8	9	Amo ini ang ginasiling sang Ginoo sang mga kasoldadosan: “Pabaskuga ang inyo mga kamut, kamo nga nagapamati sining mga adlaw sining mga polong sa baba sang mga manalagna, kutub sang adlaw nga ginbutang ang sadsaran sang balay sang Ginoo sang mga kasoldadosan, agud nga mapatindug ang templo.
Zechariah	8	10	Kay sa wala pa yadtong mga adlaw walay sohol sa tawo ukon hinakay sa sapat, kag walay paghidait sa nagagowa ukon sa nagasulud gikan sa kasumpong; kay ginapahamtang ko ang tagsatagsa ka tawo batok sa iya isigkatawo.
Zechariah	8	11	Apang karon sa mga nabilin sining katawohan indi na ako magsubong sang sa mga adlaw nga una, nagasiling ang Ginoo sang mga kasoldadosan.
Zechariah	8	12	Kay manginmay binhi sang paghidait kag katin-aran; ang uvas magahatag sang iya bunga, kag ang duta magahatag sang iya patubas, kag ang mga langit magahatag sang ila ton-og; kag papanublion ko ang nabilin sining katawohan sini tanan nga butang.
Zechariah	8	13	Kag subong nga nanginpagkamalaut kamo sa mga pungsud, O panimalay sang Juda kag panimalay sang Israel, amo man luwason ko kamo kag manginpagpakamaayo kamo. Dili magkahadluk, kondi pabaskuga ang inyo mga kamut.”
Zechariah	8	14	Kay amo ini ang ginasiling sang Ginoo sang mga kasoldadosan: “Subong nga naghunahuna ako sa paghimo sing malaut sa inyo, sang ginpasingkal ako sang inyo mga ginikanan, nagasiling ang Ginoo sang mga kasoldadosan, kag wala ako magkalisud,
Zechariah	8	15	sa amo liwat naghunahuna ako sa sining mga adlaw sa paghimo sing maayo sa Jerusalem kag sa panimalay sang Juda; dili kamo magkahadluk.
Zechariah	8	16	Ini amo ang mga butang nga inyo himoon: Magpamolong kamo ang tagsa ka tawo sing kamatooran sa iya isigkatawo, hikuta ang mga paghukom sang kamatooran kag paghidait sa inyo mga gawang,
Zechariah	8	17	dili magpadugi sing malaut sa inyo mga tagiposoon batok sa iya isigkatawo, kag dili maghigugma sing dimatuud nga sumpa, kay ini tanan mga butang nga akon ginadumtan, nagasiling ang Ginoo .”
Zechariah	8	18	Kag ang polong sang Ginoo sang mga kasoldadosan nag-abut sa akon, nga nagasiling,
Zechariah	8	19	“Amo ini ang ginasiling sang Ginoo sang mga kasoldadosan: Ang puasa sang ikap-at nga bulan, kag ang puasa sang ikalima, kag ang puasa sang ikapito, kag ang puasa sang ikapulo, manginkalipay kag kasadya kag malipayon nga mga piesta sa panimalay sang Juda; busa higugmaa ang kamatooran kag paghidait.
Zechariah	8	20	“Amo ini ang ginasiling sang Ginoo sang mga kasoldadosan: May magaabut pa nga mga katawohan, bisan ang mga pumuluyo sang madamung kabanwaanan;
Zechariah	8	21	ang mga pumuluyo sang isa ka banwa magakadto sa isa, nga nagasiling, ‘Magkadto kita sing madali sa pagpakilooy sang kahamuut sang Ginoo , kag sa pagpangita sa Ginoo sang mga kasoldadosan; ako magakadto man.’
Zechariah	8	22	Madamu nga katawohan kag makusug nga mga pungsud magaabut sa pagpangita sa Ginoo sang mga kasoldadosan sa Jerusalem, kag sa pagpakilooy sang kahamuut sang Ginoo .
Zechariah	8	23	Amo ini ang ginasiling sang Ginoo sang mga kasoldadosan: Sa sadtong mga adlaw ang napulo ka tawo gikan sa tanan nga hambal sang mga pungsud magabuyot sang sidsid sang isa ka Judio, nga nagasiling, ‘Magaupud kami sa inyo, kay nabatian namon nga ang Dios nagaupud sa inyo.’”
Zechariah	9	1	Ang lulan sang polong sang Ginoo sa duta sang Hadrac kag sang Damasco mangin-iya palahuwayan. Kay ang mata sang tawo kag sang tanan nga kabikahan sang Israel nayon sa Ginoo ;
Zechariah	9	2	ang Hamat man, nga nagatambi sa iya, ang Tiro kag ang Sidon, bisan sila maalam gid.
Zechariah	9	3	Ang Tiro nagpatindug nga sa iya sing pamakud, kag nagtumpi sang pilak subong sang yab-ok, kag sang bulawan nga bus-og subong sang lunang sang mga alagyan.
Zechariah	9	4	Yari karon, ang Ginoo magaagaw sang iya kag magasamad sang iya gahum sa dagat, kag lamonon sia sang kalayo.
Zechariah	9	5	Ang Ascalon makakita sini kag magakahadluk; ang Gasa man, kag sakiton sing tama; ang Ecron man, kay ang iya handum pakahuy-an. Ang hari mawala sa Gasa; ang Ascalon indi na pagpuy-an;
Zechariah	9	6	ang unon magapuyo sa Asdod; kag walaon ko ang bugal sang mga Filistinhon.
Zechariah	9	7	Kuhaon ko ang iya dugo sa iya baba, kag ang iya mga kangil-aran gikan sa ulut sang iya mga ngipon; sia man mabilin nga sa aton Dios; manginsubong sia sang pangolo sa Juda, kag ang Ecron subong sang Jebusnon.
Zechariah	9	8	Niyan magapahamtang ako sing dologan sa palibut sang akon balay batok sa hangaway, agud nga wala gid sing makaagi ukon makabalik; wala na gid sing manugpigus nga makaagi sa ila, kay karon nakita ko sang akon mga mata.
Zechariah	9	9	Maghugyaw sing daku, O babayi nga anak sang Sion! Magsinggit, O babayi nga anak sang Jerusalem! Yari karon, ang imo hari nagaabut sa imo; matarung sia kag may kaluwasan, mapainubuson kag nagasakay sa asno, sa polyino nga tinday sang asna.
Zechariah	9	10	Papason ko ang kangga sa Efraim kag ang kabayo sa Jerusalem; kag ang pana sa away papason, kag sia magapamolong sing paghidait sa mga pungsud; ang iya ginsakpan manginkutub sa dagat pa dagat, kag kutub sa Suba tubtub sa mga ukbung sang duta.
Zechariah	9	11	Nahanungud sa imo man, bangud sang dugo sang imo katipan, ginhilway ko ang imo mga binilanggo gikan sa boho nga wala sing tubig.
Zechariah	9	12	Balik kamo sa pamakud, kamo nga mga binilanggo sang paglaum; karon gid ginapahayag ko nga magahatag ako sing pilo sa imo.
Zechariah	9	13	Kay ginbuyuk ko nga sa akon ang Juda; ginbaslayan ko ang pana sang Efraim. Puhagon ko ang imo mga anak, O Sion, batok sa imo mga anak, O Grecia, kag himoon ko ikaw subong sang espada sang tawo nga gamhanan.
Zechariah	9	14	Niyan ang Ginoo makita sa ibabaw nila, kag ang iya baslay magagowa subong sang kilat; ang Ginoong Dios magapatonog sang budyong, kag magaupud sa mga buhawi sang bagatnan.
Zechariah	9	15	Ang Ginoo sang mga kasoldadosan magaapin sa ila, kag magalamon sila kag magatapak sang mga bato sang labyog; kag magainum sila kag magagahud subong sang sa alak, kag pun-on sila kaangay sang mga yahong, kaangay sang mga pamusud sang halaran.
Zechariah	9	16	Sa sadtong adlaw ang Ginoo nga ila Dios magaluwas sa ila subong sang panong sang iya katawohan; kay manginsubong sila sang mga bato nga tampok sang purungpurung nga nabayaw sa hitaas sa ibabaw sang iya duta.
Zechariah	9	17	Hoo, daw ano ka daku sang iya pagkaayo kag daw ano ka daku sang iya katahum! Ang uyas magapalambo sang mga pamatan-on nga lalaki, kag ang bag-o nga alak sang mga ulay.
Titus	1	1	Si Pablo, nga ulipon sang Dios kag pinadala ni Jesu-Cristo, sa pagpasanyog sang pagtoo sang mga pinili sang Dios kag sang ila pagkilala sang kamatooran nga sono sa pagkadiosnon,
Titus	1	2	sa paglaum sa kabuhi nga walay katapusan nga ginsaad sang Dios, nga indi makabutig, sa wala pa ang mga katuigan nga nagligad
Titus	1	3	kag sa nagakaigo nga tion ginpahayag sa iya polong paagi sa pagwali nga gintugyan sa akon sono sa sogo sang Dios nga aton Manluluwas;
Titus	1	4	Sa kay Tito, nga akon matuud nga anak sa kalabilogan nga pagtoo: Ang bugay kag paghidait gikan sa Dios nga Amay kag kay Cristo Jesus nga aton Manluluwas.
Titus	1	5	Sa sining kabangdanan ginbilin ko ikaw sa Creta, agud nga makaayo mo ang may sayup, kag magtangdo ka sing mga tigulang sa tagsa ka banwa, sono sa gintulin ko sa imo,
Titus	1	6	mga tawo nga disalawayon, nga bana sang isa ka asawa, nga may kabataan nga nagatoo nga wala ginasumbung nga mapinatuyangon ukon balingag.
Titus	1	7	Kay ang manugtatap dapat magdisalawayon, subong nga tinugyanan sang Dios; indi sia bugalon ukon maakigon ukon palahobog ukon makiawayon ukon dalok sang daug,
Titus	1	8	kondi masinapopohon, mahigugmaon sang maayo, but-anan, matarung, balaan, kag mapinugungon;
Titus	1	9	dapat sia magpangalig-on sa polong nga matuud nga sono sa natudlo, agud nga makasarang sia sa pagpanglaygay sa maayo nga pagtolon-an kag pagpasanag man sa mga nagasumpung sini.
Titus	1	10	Kay may madamu nga balingag nga tawo, mga palahambal sang walay pulus kag mga madaya, labi na gid sila nga sa circuncision;
Titus	1	11	sila pagpahipuson, sanglit ginatublag nila ang bug-os nga mga panimalay bangud sa pagtudlo tungud sa didungganon nga daug sang indi dapat itudlo nila.
Titus	1	12	Ang isa sa ila, isa ka manalagna nga ila kaugalingon, nagsiling, “Ang mga taga-Creta butigon sing dalayon, mga sapat nga malaut, mga mahakug nga matamad.”
Titus	1	13	Ining panaksi matuud. Busa sabdonga sila sing matigdas, agud nga magmaayo sila sa pagtoo,
Titus	1	14	nga indi magmatinalupangdon sa patopato nga mga sugilanon nga Jinudio ukon sa mga sogo sang mga tawo nga nagasikway sang kamatooran.
Titus	1	15	Sa mga putli ang tanan nga butang putli, apang sa mga nadagtaan kag dimatinoohon walay bisan ano nga putli; ang ila mga hunahuna kag kaisipan gid ginapangdagtaan.
Titus	1	16	Nagatu-ad sila nga nagakilala sila sa Dios, apang sa ila mga buhat ginapanghiwala nila sia; sila mga kalangil-aran, dimasinolondon, ditakus sa bisan ano nga maayong buhat.
Titus	2	1	Apang nahanungud sa imo, itudlo ang nagakaigo sa putling pagtolon-an.
Titus	2	2	Laygayi ang mga magulang pa nga lalaki nga maghaganhagan, talahoron, but-anan, kag putli sa pagtoo, sa gugma, kag sa pagkalig-on.
Titus	2	3	Laygayi ang magulang pa nga mga babayi man nga magmatinahoron sa paggawi, indi mapatopatoon ukon naulipon sa alak; magtudlo sila sang maayo,
Titus	2	4	kag sa amo hanason ang pamatan-on nga mga babayi sa paghigugma sang ila mga bana kag mga anak
Titus	2	5	nga magbut-anan, putli, matinatapon sa balay, malolo, kag mapinasakupon sa ila mga bana, agud nga indi mapasipalahan ang polong sang Dios.
Titus	2	6	Subong man laygayi ang mga pamatan-on nga lalaki nga magpugong sang ila kaugalingon.
Titus	2	7	Sa tanan nga bagay magpakita ka imo nga huwaran sang maayong mga buhat, kag sa imo pagtolon-an ipakita ang pagkabunayag, pagkahalangdon,
Titus	2	8	kag putling halambalanon nga indi mabadlong, agud nga ang kasumpung mahuy-an, nga walay malain nga ikasiling nahanungud sa aton.
Titus	2	9	Laygayi ang mga ulipon nga magpasakup sa ila kaugalingon nga mga agalon kag magpahamuut sa tanan nga bagay; dili sila magmabinatoon,
Titus	2	10	ukon magpangawatkawat, kondi magpakita sing bug-os kag matuud nga pagkatutum, agud nga mapunihan nila ang pagtolon-an sang Dios nga aton Manluluwas sa tanan nga butang.
Titus	2	11	Kay ang bugay sang Dios nagpahayag nga sa kaluwasan sang tanan nga tawo,
Titus	2	12	nga nagatudlo sa aton nga magsikway sang pagkadidiosnon kag kalibutanon nga mga kailigbon, kag magkabuhi sang but-anan, matarung, kag diosnon nga mga kabuhi sa sining kalibutan,
Titus	2	13	nga nagahulat sang bulahan naton nga paglaum, ang pagpahayag sang himaya ni Jesu-Cristo nga aton daku nga Dios kag Manluluwas,
Titus	2	14	nga naghatag sang iya kaugalingon tungud sa aton sa pagtubus sa aton gikan sa tanan nga kalautan kag sa pagtinlo nga sa iya kaugalingon sang katawohan nga iya nga makugi sa maayong mga buhat.
Titus	2	15	Ining mga butang ibantala mo; maglaygay kag magsabdong sa bug-os nga pagbulut-an. Walay sin-o nga magtamay sa imo.
Titus	3	1	Pahanumduma sila nga magpasakup sa mga punoan kag mga pagbulut-an, nga magmasinolondon, nga maghanda sa tagsa ka maayong buluhaton,
Titus	3	2	nga dili maghambal sing malaut nahanungud kay bisan sin-o, nga maglikaw sa pagkamapinuyason, nga magmalolo, kag magpakita sang himpit nga pagtahud ayon sa tanan nga tawo.
Titus	3	3	Kay kita aton sang una mga buangbuang, dimatinumanon, ginpatalang, mga ulipon sa sarisaring mga kailigbon kag mga kinasadya, nga nagkabuhi sa malaut nga kabubut-on kag kahisa, nadumtan sang mga tawo kag nagadinumtanay;
Titus	3	4	apang sang napahayag ang kaayo kag ang mahigugmaon nga kalolo sang Dios nga aton Manluluwas,
Titus	3	5	ginluwas niya kita indi bangud sa mga buhat nga aton nahimo sa pagkamatarung, kondi sa gahum sang iya kalooy, paagi sa panghugas sang bag-ong pagkatawo kag pagbag-o sa Espiritu Santo,
Titus	3	6	nga iya ginpasagahay sa aton sing bugana paagi kay Jesu-Cristo nga aton Manluluwas,
Titus	3	7	agud nga mapakamatarung kita sang iya bugay kag manginmanunubli kita sa paglaum sa kabuhi nga walay katapusan.
Titus	3	8	Matuud ang pinamolong. Buut ko nga ipatuman gid nimo ining mga butang, agud nga ang mga nagtoo sa Dios magmahinalongon sa paghimo sang maayong mga buhat; ini sila halangdon kag mapuslanon sa mga tawo.
Titus	3	9	Apang likawi ang mga pagsinuay nga binuang, mga lista sang kaliwatan, mga pagpinuyasay, kag mga pagbinanggianay nahanungud sa kasogoan, kay sila walay kapuslanan kag walay kaayohan.
Titus	3	10	Isikway mo ang tawo nga mabinahinbahinon, sa tapus ang makaisa ukon makaduha nga laygay,
Titus	3	11	nga nahibal-an mo nga ang among tawo nagtalang kag nagapakasala; sia gintagudilian sang iya kaugalingon.
Titus	3	12	Kon mapadala ko sa imo si Artemas ukon si Tiquico, magpaninguha ka gid sa pagkari sa akon sa Nicopolis, kay nagtapat ako sa pagpabilin didto sa tigtulugnaw.
Titus	3	13	Patigayona sing makugi sa ila panlakatan si Zenas nga mangin-alamon sa kasogoan kag si Apolos; tan-awa nga walay makulang sa ila.
Titus	3	14	Kag magtoon ang aton katawohan sa paghimo sang maayong mga buhat, agud nga mabuligan ang kinahanglanon nga mga kakulangan, kag indi sila manginwalay bunga.
Titus	3	15	Ang tanan nga upud sa akon nagaabiabi sa imo. Abiabiha ang mga nagahigugma sa aton sa pagtoo. Ang bugay manginkaupud ninyo nga tanan.
Zephaniah	1	1	Ang polong sang Ginoo nga nag-abut kay Sofonias nga anak ni Cusi, ang anak ni Gedalias, ang anak ni Amarias, ang anak ni Ezequias, sa mga adlaw ni Josias nga anak ni Amon, hari sang Juda.
Zephaniah	1	2	“Papason ko sing bug-os ang tanan nga butang sa kadaygan sang duta,” nagasiling ang Ginoo .
Zephaniah	1	3	“Papason ko ang tawo kag sapat; papason ko ang kapispisan sang mga langit kag ang kaisdaan sang dagat. Landason ko ang mga malauton; utdon ko ang tawo gikan sa kadaygan sang duta,” nagasiling ang Ginoo .
Zephaniah	1	4	“Untayon ko ang akon kamut batok sa Juda, kag sa tanan nga mga pumuluyo sang Jerusalem; kag papason ko sa sining duug ang nabilin ni Baal kag ang ngalan sang diwatahan nga mga sacerdote;
Zephaniah	1	5	ang mga nagasimba sang kasoldadosan sang langit sa mga atop; ang mga nagasimba kag nagasumpa sa Ginoo kag walay sapayan nagasumpa kay Malcam;
Zephaniah	1	6	ang mga nagatalikod gikan sa pagsonod sa Ginoo , nga wala nagapangita sa Ginoo ukon nagpamangkot sa iya.”
Zephaniah	1	7	Hipus ka sa atubangan sang Ginoong Dios ! Kay ang adlaw sang Ginoo malapit na; ang Ginoo nakaaman sing halad kag nakapakabalaan sang iya mga inagda.
Zephaniah	1	8	Kag sa adlaw sang halad sang Ginoo —“Silotan ko ang mga principe kag ang mga anak nga lalaki sang hari kag ang tanan nga napanaptan sing panapton nga dumuloong.
Zephaniah	1	9	Sa sadtong adlaw silotan ko ang tanan nga nagaliktin sa atangan, kag ang nagapuno sang balay sang ila agalon sing panglugus kag paglimbong.”
Zephaniah	1	10	“Sa sadtong adlaw,” nagasiling ang Ginoo , “mabatian ang sininggit gikan sa Gawang sang Isda, paghaya gikan sa Ikaduha nga Ikap-at nga Bahin, ang dakung huganas gikan sa kabakoloran.
Zephaniah	1	11	Haya, O mga pumuluyo sang Manubo nga Banwa! Kay ang tanan nga katawohan sang Canaan nawala; tanan nga nalulanan sing pilak napapas.
Zephaniah	1	12	Sa sadtong tion usisaon ko nga may mga sulu ang Jerusalem, kag silotan ko ang mga tawo nga yara sa ila mga lagdo, nga nagasiling sa ila tagiposoon, ‘Ang Ginoo indi maghimo sing maayo, ukon maghimo sia sing malaut.’
Zephaniah	1	13	Ang ila manggad mangin-inatihan, kag ang ila mga balay manginmamingaw. Bisan magapatindug sila sing mga balay, indi sila makapuyo sa ila; bisan magatanum sila sing mga ulubasan, indi makainum sila sang alak nila.”
Zephaniah	1	14	Malapit na ang dakung adlaw sang Ginoo , malapit ini kag nagadalidali sing tama; ang tingug sang adlaw sang Ginoo mapait, ang gamhanan nga lalaki nagasinggit sing didto.
Zephaniah	1	15	Yadtong adlaw amo ang adlaw sang kasingkal, adlaw sang kagamo kag kalisud, adlaw sang kalaglagan kag kamingaw, adlaw sang kadudulman kag kaguum, adlaw sang mga gal-um kag pitipit nga kadudulman,
Zephaniah	1	16	adlaw sang budyong kag paandam batok sa mga banwa nga napamakuran kag batok sa mataas nga mga torre.
Zephaniah	1	17	Dalhon ko ang kalisud sa mga tawo, agud nga maglakat sila kaangay sang mga tawong bulag, bangud nga nakasala sila batok sa Ginoo ; ang dugo nila ulaon subong sang yab-ok, kag ang ila unud subong sang ipot.
Zephaniah	1	18	Bisan ang ila pilak ukon ang ila bulawan indi sarang makaluwas sa ila sa adlaw sang kasingkal sang Ginoo . Ang bug-os nga duta halunhonon sang kalayo sang iya kaimon; kay ang bug-os, hoo, ang hinali nga pagtapus himoon niya sa tanan nga nagapuyo sa duta.
Zephaniah	2	1	Tilipon kamo sing tingub kag magsinapul, O pungsud nga walay huya,
Zephaniah	2	2	sa wala pa matabog kamo, subong sang labhang, sa wala pa mag-abut sa inyo ang mapintas nga kaakig sang Ginoo , sa wala pa mag-abut sa inyo ang adlaw sang kaakig sang Ginoo .
Zephaniah	2	3	Pangitaa ninyo ang Ginoo , kamo tanan nga mapainubuson sang duta, nga nagbantay sang iya mga pagsolondan; pangitaa ang pagkamatarung, pangitaa ang pagkamapinaubuson; ayhan malipdan kamo sa adlaw sang kaakig sang Ginoo .
Zephaniah	2	4	Kay ang Gasa bayaan, kag ang Ascalon manginmamingaw; ang katawohan sang Asdod tabogon sa kaodtohon. kag ang Ecron gabuton.
Zephaniah	2	5	Kailo ang mga pumuluyo sang baybayon, ang pungsud sang mga Ceretnon! Ang polong sang Ginoo batok sa inyo, O Canaan, duta sang mga Filistinhon; kag laglagon ko ikaw agud nga wala na sing pumuluyo.
Zephaniah	2	6	Kag ikaw, O baybayon, manginhalalban, mga wayang sang mga manugpahalab kag mga toril sang mga panong.
Zephaniah	2	7	Ang baybayon manginpagkabutang sang nabilin sang panimalay sang Juda, diin magapahalab sila, kag sa mga balay sang Ascalon magahigda sila sa kagab-ihon. Kay duawon sila sang Ginoo nga ila Dios kag magapahauli sang ila kabihagan.
Zephaniah	2	8	“Nabatian ko ang pagpakahuya sang Moab kag ang mga pagbuyayaw sang mga anak ni Amon, nga ginpakahuya nila sa akon katawohan kag nagpakadaku sang ila kaugalingon batok sa ila dulunan.
Zephaniah	2	9	Busa, sa nagakabuhi ako,” nagasiling ang Ginoo sang mga kasoldadosan, ang Dios sang Israel, “Ang Moab manginsubong sang Sodoma, kag ang mga anak ni Amon subong sang Gomorra, duta nga kaugalingon sang katunukan kag mga awang sang asin, kag dayon nga kamingaw. Ang salin sang akon katawohan magaagaw sa ila, kag ang nabilin sang akon pungsud magapanubli sa ila.”
Zephaniah	2	10	Ini agumon nila tungud sang ila pagpabugal, bangud nga nagpakahuya kag nagpakadaku sila batok sa katawohan sang Ginoo sang mga kasoldadosan.
Zephaniah	2	11	Ang Ginoo manginmakakulugmat sa ila; hoo, pagutuman niya ang tanan nga dios sang duta, kag ang mga tawo magasimba sa iya, ang tagsatagsa sa iya duug, ang tanan nga kapuloan sang mga pungsud.
Zephaniah	2	12	Kamo man, O mga Etiopiahanon, patyon kamo sang akon espada.
Zephaniah	2	13	Kag untayon niya ang iya kamut batok sa aminhan, kag laglagon ang Asiria; kag himoon nga mamingaw ang Ninive, nga mamala kaangay sang kamingawan.
Zephaniah	2	14	Ang kabakahan magaluko sa tunga niya, ang tanan nga kasapatan sang mga pungsud; ang pelicano kag ang porcupino magaholon sa iya mga oloolo; ang ila tingug magaamba sa mga talambuan, ang kamingaw manginsa mga atangan; kay iya ginhublasan ang mga binuhat nga cedro.
Zephaniah	2	15	Amo ini ang banwa nga malipayon nga nagpuyo sing patarasak, nga nagsiling sa iya tagiposoon, “Ako lamang kag wala na sing iban luwas sa akon.” Daw ano nga nagmingaw sia, isa ka duug nga lulukhan sang kasapatan! Ang tagsatagsa nga nagalabay sa iya magapanagutsut kag magabalabad sang iya kamut.
Zephaniah	3	1	Kailo sa iya nga mabinatoon kag dinagtaan, sa mapiguson nga banwa!
Zephaniah	3	2	Wala sia magtuman sang tingug, wala sia magbaton sang pagtudlo. Wala sia magsalig sa Ginoo , wala sia magpalapit sa iya Dios.
Zephaniah	3	3	Ang iya mga principe sa tunga niya mga leon nga nagangurab; ang iya mga hukom mga lobo sa kagab-ihon nga wala sila sing ginabilin tubtub sa aga.
Zephaniah	3	4	Ang iya mga manalagna mga huroshuros, mabudhion nga mga tawo; ang iya mga sacerdote nagpasipala sang santuario, ginlugus nila ang kasogoan.
Zephaniah	3	5	Ang Ginoo matarung sa tunga niya, wala sia maghimo sing kalautan; sa tagsa ka aga ginapasiga niya ang iya katarungan, wala sia nagapalangan; apang ang dimatarung wala makakilala sing kahuya.
Zephaniah	3	6	“Ginpapas ko ang mga pungsud; ang ila mga torre mamingaw; ginguba ko ang ila mga dalan sa bagay nga wala na sing nagaagi; ang ila mga banwa nalaglag, sa bagay nga wala na sing tawo, nga wala na sing pumuluyo.
Zephaniah	3	7	Nagsiling ako, ‘Lamang magkahadluk ka sa akon, magbaton ka sing pagtudlo; agud nga ang iya puluy-an indi mapapas sono sa tanan nga gintangdo ko nahanungud sa iya.’ Apang nagbangon sila sing aga pa sa pagpadunut sang tanan nila nga hinimoan.”
Zephaniah	3	8	“Busa hulata ninyo ako,” nagasiling ang Ginoo , “tubtub sa adlaw nga magtindug ako sa inagaw. Kay ang akon pagtapat amo ang pagtipon sang mga pungsud, agud nga matingub ko ang mga ginharian, sa pag-ula sa ila sang akon kaalipungut, ang bug-os kong mapintas nga kaakig; kay ang bug-os nga duta lamonon sang kalayo sang akon kaimon.
Zephaniah	3	9	“Hoo, niyan palisoon ko sa mga katawohan ang putli nga bibig, agud nga sila tanan magtawag sa ngalan sang Ginoo sa pag-alagad sa iya sa isa ka paghilisugut.
Zephaniah	3	10	Gikan sa tabok sang mga suba sang Etiopia ang akon mga manugsimba, ang babayi nga anak sang akon ginpaaplaag, magadala sang akon dolot.
Zephaniah	3	11	“Sa sadtong adlaw indi ka pagpakahuy-an bangud sang tanan mo nga hinimoan diin naglalis ka sa akon; kay niyan kuhaon ko sa tunga nimo ang imo palabilabihon nga mga matinaastaason, kag indi ka na magpalabilabihon sa akon balaan nga bukid.
Zephaniah	3	12	Kay magabilin ako sa tunga nimo sing katawohan nga napiotan kag makalolooy. Sila magadangup sa ngalan sang Ginoo ,
Zephaniah	3	13	ang nabilin sang Israel; indi sila maghimo sing kalautan ukon magpamolong sing kabutigan, kag ang malimbongon nga dila indi makita sa ila baba. Kay sila magahalab kag magaluko, kag wala gid sing magapahadluk sa ila.”
Zephaniah	3	14	Hugyaw, O babayi nga anak sang Sion; singgit, O Israel! Magkasadya kag magkalipay sa bug-os mong tagiposoon, O babayi nga anak sang Jerusalem!
Zephaniah	3	15	Ang Ginoo nagkuha sang imo mga paghukom, ginsobol niya ang imo mga kaaway. Ang Hari sang Israel, ang Ginoo , yara sa tunga nimo; dili ka na magkahadluk sing malaut.
Zephaniah	3	16	Sa sadtong adlaw isiling sa Jerusalem: “Dili magkahadluk, O Sion; dili magluya ang imo mga kamut.
Zephaniah	3	17	Ang Ginoo , ang imo Dios, yara sa tunga nimo, ang gamhanan nga magaluwas; magakasadya sia sa imo nga may kalipay, magapahuway sia sa iya gugma; magakalipay sia sa imo nga may inamba
Zephaniah	3	18	subong nga sa adlaw sang kinasadya. “Kuhaon ko ang kalaglagan gikan sa imo, agud nga indi ikaw magdala sang kahuluy-an tungud sini.
Zephaniah	3	19	Yari karon, sa sadtong tion magahisayo ako sa tanan nga nagapapiot sa imo. Kag luwason ko ang piang kag tiponon ang ginsobol, kag himoon ko sila nga pagdayaw kag ngalan nga ang ila kahuluy-an naglapnag sa bug-os nga duta.
Zephaniah	3	20	Sa sadtong tion papaulion ko kamo, sa sadtong tion tiponon ko kamo; kay himoon ko kamo nga ngalan kag pagdayaw sa tunga sang tanan nga mga katawohan sang duta, kon pahaulian ko ang inyo kabihagan sa atubangan sang inyo mga mata,” nagasiling ang Ginoo .
Zechariah	1	1	Sa ikawalong bulan, sa ikaduha nga tuig ni Dario, nag-abut ang polong sang Ginoo kay Zacarias nga anak ni Berequias, ang anak ni Iddo, ang manalagna, nga nagasiling,
Zechariah	1	2	“Ang Ginoo naakig sing tama sa inyo mga ginikanan.
Zechariah	1	3	Busa isiling mo sa ila, Amo ini ang ginasiling sang Ginoo sang mga kasoldadosan: Balik kamo sa akon, nagasiling ang Ginoo sang mga kasoldadosan, kag ako magabalik sa inyo, nagasiling ang Ginoo sang mga kasoldadosan.
Zechariah	1	4	Dili kamo magsubong sa inyo mga ginikanan, nga sa ila nagsinggit ang una nga mga manalagna, ‘Amo ini ang ginasiling ang Ginoo sang mga kasoldadosan, Talikod kamo karon sa inyo malaut nga mga dalanon kag sa inyo malaut nga mga buhat.’ Apang wala sila magpamati ukon magtalupangud sa akon, nagasiling ang Ginoo .
Zechariah	1	5	Ang inyo mga ginikanan, diin na bala sila? Kag ang mga manalagna, nagakabuhi sila bala sing dayon?
Zechariah	1	6	Apang ang akon mga polong kag ang akon mga palatukuran, nga ginsogo ko sa akon mga alagad nga mga manalagna, wala bala nila malambut ang inyo mga ginikanan? Gani nagbalik sila kag nagsiling, Sono sa ginahinyo sang Ginoo sang mga kasoldadosan nga himoon sa aton sono sa aton mga dalanon kag mga binuhatan, amo ini ang paghisayo niya sa aton.”
Zechariah	1	7	Sa ikaduha ka pulo kag apat nga adlaw sang bulan nga ikapulog isa nga amo ang bulan nga Sebat, sa ikaduhang tuig ni Dario, nag-abut ang polong sang Ginoo kay Zacarias nga anak ni Berequias, ang anak ni Iddo, ang manalagna; kag si Zacarias nagsiling,
Zechariah	1	8	“Nakita ko sa kagab-ihon, kag yari karon, isa ka lalaki nga nagasakay sa kabayo nga mapula! Nagdolog sia sa tunga sang mga mirto nga yara sa ubus; kag sa olihi niya may mapula, badyaw, kag maputi nga mga kabayo.
Zechariah	1	9	Niyan nagsiling ako, ‘Ginoo ko, ano bala ini sila?’ Ang manugtunda nga nagpakighambal sa akon nagsiling sa akon, ‘Ipakita ko sa imo kon ano ini sila.’
Zechariah	1	10	Gani ang lalaki nga nagdolog sa tunga sang mga mirto nagsabat, ‘Ini sila amo ang ginpadala sang Ginoo sa paglibud sa duta.’
Zechariah	1	11	Kag sila nagsabat sa manugtunda sang Ginoo nga nagdolog sa tunga sang mga mirto, ‘Ginlibud namon ang duta, kag yari karon, ang bug-os nga duta matinong, kag nagapahuway.’
Zechariah	1	12	Niyan ang manugtunda sang Ginoo nagsabat, ‘O Ginoo sang mga kasoldadosan, tubtub pa bala san-o nga indi ka magkalooy sa Jerusalem kag sa kabanwaanan sang Juda, nga batok sa ila naalipungut ka sini nga kapitoan ka tuig?’
Zechariah	1	13	Kag ang Ginoo nagsabat sa manugtunda nga nagpakighambal sa akon sa maayo kag makalilipay nga mga polong.
Zechariah	1	14	Gani ang manugtunda nga nagpakighambal sa akon nagsiling sa akon, ‘Singgit ka, Amo ini ang ginasiling sang Ginoo sang mga kasoldadosan: Nagakaimon ako sa Jerusalem kag sa Sion sa daku nga kaimon.
Zechariah	1	15	Kag nagakaakig ako sing tama gid sa mga pungsud nga yara sa katawhay; kay naakig ako lamang sing diotay kag nagbulig sila sa pagpadayon sang kapipit-an.
Zechariah	1	16	Busa, amo ini ang ginasiling sang Ginoo , nagabalik ako sa Jerusalem nga may mga kalooy; patindugon sa iya ang akon balay, nagasiling ang Ginoo sang mga kasoldadosan, kag ang latid untayon sa ibabaw sang Jerusalem.
Zechariah	1	17	Singgit pa liwat, Amo ini ang ginasiling sang Ginoo sang mga kasoldadosan: Ang akon kabanwaanan magaawas pa sa kauswagan, kag lipayon pa sang Ginoo ang Sion kag pilion pa ang Jerusalem.’”
Zechariah	1	18	Kag ginbayaw ko ang akon mga mata kag nakakita, kag yari karon, ang apat ka sungay!
Zechariah	1	19	Kag nagsiling ako sa manugtunda nga nagpakighambal sa akon, “Ano bala ini sila?” Kag nagsabat sia sa akon, “Ini sila amo ang mga sungay nga nagpaaplaag sang Juda, sang Israel, kag sang Jerusalem.”
Zechariah	1	20	Niyan ginpakitaan ako sang Ginoo sing apat ka manugsalsal.
Zechariah	1	21	Kag nagsiling ako, “Ano bala ang ginakari nila sini nga himoon?” Nagpamolong sia, “Ini sila amo ang mga sungay nga nagpaaplaag sang Juda, sa bagay nga wala sing tawo nga nagtukhayaw sang iya olo; apang ini sila nagkari sa pagpakugmat sa ila, sa pagpungal sang mga sungay sang mga pungsud nga nagbayaw sang ila sungay batok sa duta sang Juda sa pagpaaplaag sa iya.”
Zechariah	10	1	Pangayo kamo sa Ginoo sing ulan sa tion sang olihi nga ulan, sa Ginoo nga nagahimo sing mga kilat, nga hatagan niya sila sing nagabonok nga ulan, sa tagsatagsa sing hilamon sa latagon.
Zechariah	10	2	Kay ang mga terafim nagpamolong sa wala sing pulus, kag ang mga manugpakot nakakita sing kabutigan; nagsugid sila sing dimatuud nga mga damgo, kag nagalipay sila sa wala sing pulus. Busa nagalakat ang katawohan sa ila dalanon kaangay sang mga carnero; ginapiotan sila bangud nga wala sing manugpahalab.
Zechariah	10	3	“Nagdabdab ang akon kaakig batok sa mga manugpahalab, kag silotan ko ang mga kanding nga lalaki; kay ang Ginoo sang mga kasoldadosan nagduaw sa iya panong, ang panimalay sang Juda, kag himoon sila subong sang iya ali nga kabayo sa inaway.
Zechariah	10	4	Sa iya magagowa ang bato sang pamag-ang, sa iya ang lansang, sa iya ang pana sa inaway, sa iya ang tagsa ka manugdumala sing tingub.
Zechariah	10	5	Manginsubong sila sang gamhanan nga mga tawo, nga nagatapak sang ila mga kaaway sa lunang sang mga alagyan sa inaway; magaaway sila bangud nga ang Ginoo nagaupud sa ila, kag ang mga manugsakay sa mga kabayo maorongan.
Zechariah	10	6	“Palig-onon ko ang panimalay sang Juda, kag luwason ko ang panimalay ni Jose. Pabalikon ko sila kay nalooy ako sa ila, kag sila manginsubong sang wala ko masobol sila; kay Ako amo ang Ginoo nga ila Dios kag magapamati ako sa ila.
Zechariah	10	7	Niyan ang mga sa Efraim manginkaangay sang gamhanan nga tawo, kag ang ila tagiposoon magakasadya subong sang sa alak. Ang ila mga anak makakita sini kag magakasadya, ang ila mga tagiposoon magakalipay sa Ginoo .
Zechariah	10	8	“Ako magapanagutsut tungud sa ila kag tiponon sila, kay gintubus ko sila, kag magadugang sila subong sang una.
Zechariah	10	9	Kon isab-ug ko sila sa tunga sang mga katawohan, walay sapayan dumdumon nila ako sa malayo nga kadutaan, kag magakabuhi sila upud sang ila mga anak kag magabalik.
Zechariah	10	10	Pabalikon ko sila liwat man gikan sa duta sang Egipto, kag tiponon sila gikan sa Asiria; kag pasudlon ko sila sa duta sang Galaad kag Libano, tubtub nga wala sing duug nga makita tungud sa ila.
Zechariah	10	11	Magaagi sia sa dagat sang kapipit-an, kag magahampak sang mga balud sa dagat, kag magamala ang bug-os nga kadadalman sang Nilo. Ang bugal sang Asiria paubson, kag ang cetro sang Egipto magataliwan.
Zechariah	10	12	Palig-onon ko sila sa Ginoo kag magalakat sila paibabaw kag paubus sa iya ngalan,” nagasiling ang Ginoo .
Zechariah	11	1	Buksi ang imo mga ganhaan, O Libano, agud nga ang kalayo makalamon sang imo mga cedro!
Zechariah	11	2	Maghaya, O abeto, kay napukan ang cedro, bangud nga ang mga ali nalaglag! Maghaya, O kamo nga mga roble sang Basan, kay ang mabakud nga talon natup-ay!
Zechariah	11	3	Ang tingug sang hinaya sang mga manugpahalab, kay ang ila himaya nalaglag! Ang tingug sang pagngurub sang magamay nga mga leon, kay ang bugal sang Jordan nawagwag!
Zechariah	11	4	Amo ini ang ginsiling sang Ginoo nga akon Dios: “Pahalba ang panong nga ilihawon.
Zechariah	11	5	Ginaihaw sila sang ila mga tag-iya kag nagapakawala sila sing sala; kag ang mga nagabaligya sa ila nagasiling, ‘Pagpakamaayohon ang Ginoo , kay manggaranon ako’; kag ang ila mga manugpahalab wala nagakaawa sa ila.
Zechariah	11	6	Kay indi na ako magkaawa sa mga pumuluyo sang duta, nagasiling ang Ginoo . Yari karon, ako magatugyan sang mga tawo ang tagsatagsa sa kamut sang iya isigkatawo, kag sa kamut sang iya hari; kag samaron nila ang duta, kag ako indi magluwas sa ila gikan sa ila kamut.”
Zechariah	11	7	Gani ginpahalab ko ang panong nga ilihawon nga mga makalolooy gid sang panong. Kag nagkuha ako nga sa akon sing duha ka sungkod; ang isa ginhingalanan ko Katahum, ang isa ginhingalanan ko nga Bugkos. Kag ginpahalab ko ang panong.
Zechariah	11	8	Ginpapas ko ang tatlo ka manugpahalab sa isa ka bulan. Kay ang akon kalag natak-an sa ila, kag ang kalag nila man nangil-ad sa akon.
Zechariah	11	9	Niyan nagsiling ako, “Indi na ako magpahalab sa inyo. Ang mapatay, pakamatya; ang palapason, ipapapas; kag ang mga mabilin magkan-anay sang unud sang isa kag isa.”
Zechariah	11	10	Kag ginkuha ko ang akon sungkod nga Katahum, kag gin-utud, agud nga mabungkag ko ang akon katipan nga ginhimo ko sa tanan nga mga katawohan.
Zechariah	11	11	Gani gin-utud ini sa sadtong adlaw, kag sa sini ang makalolooy sang panong, nga nagpamati sa akon, nakahibalo nga yadto polong sang Ginoo .
Zechariah	11	12	Niyan nagsiling ako sa ila, “Kon ginapakamaayo ninyo, hatagi ako sang akon sohol; kag kon indi, pabayai.” Gani nagtimbang sila nga sa akon sohol sing katloan ka bilog nga pilak.
Zechariah	11	13	Niyan nagsiling sa akon ang Ginoo , “Ipilak ini sa maninihon”—ang maayo nga bili nga ginpabili nila sa akon. Gani ginkuha ko ang katloan ka bilog nga pilak kag ginpilak sila sa maninihon sa balay sang Ginoo .
Zechariah	11	14	Niyan gin-utud ko ang akon isa pa ka sungkud nga Bugkos, agud nga mabungkag ko ang paghiliutud sa tunga sang Juda kag Israel.
Zechariah	11	15	Niyan nagsiling sa akon ang Ginoo , “Kuha ka liwat sang mga gamit sang manugpahalab nga buangbuang.
Zechariah	11	16	Kay yari karon, magabangon ako sing manugpahalab sa duta nga indi magtatap sang mga nawala, ukon magpangita sang nagdalangdalang, ukon magbolong sang nabali, ukon magpahalab sang maayo, kondi kaonon niya ang unud sang matambok, kag magapihak sang ila mga koko.
Zechariah	11	17	Kailo ang manugpahalab nga wala sing pulus, nga nagabiya sang panong! Ang espada manginsa iya butkon sa iya mata nga too! Ang iya butkon maitus gid, ang iya mata nga too magadulum sing bug-os!”
Zechariah	12	1	Ang lulan sang polong sang Ginoo nahanungud sa Israel: Amo ini ang ginasiling sang Ginoo , nga nagahumlad sang mga langit kag nagapasad sang sadsaran sang duta kag nagahuman sang espiritu sang tawo sa sulud niya:
Zechariah	12	2	“Yari karon himoon ko ang Jerusalem nga tagayan sang pagdulingduling sa tanan nga mga katawohan sa palibut; sa Juda man manginyari ini sa pagkibon sang Jerusalem.
Zechariah	12	3	Sa sadtong adlaw himoon ko ang Jerusalem nga mabug-at nga bato sa tanan nga mga katawohan; ang tanan nga magapabug-at sa ila sini mapilas sing tama. Kag ang tanan nga mga pungsud sang duta magatipon sing tingub batok sini.
Zechariah	12	4	Sa sadtong adlaw, nagasiling ang Ginoo , pakugmaton ko ang tagsa ka kabayo, kag pasalahon ang iya manugsakay. Apang muklaton ko ang akon mga mata sa panimalay sang Juda, kon bulagon ang tagsa ka kabayo sang mga katawohan.
Zechariah	12	5	Niyan ang mga pangolo sang Juda magasiling sa ila tagiposoon, ‘Ang mga pumuluyo sang Jerusalem akon kusug sa Ginoo sang mga kasoldadosan, nga ila Dios.’
Zechariah	12	6	“Sa sadtong adlaw himoon ko ang mga pangolo sang Juda kaangay sang kalaha nga kalayo sa tunga sang gatong, kaangay sang sulo nga nagadabadaba sa tunga sang mga linaylay; kag lamonon nila ang tanan nga mga katawohan sa palibut sa too kag sa wala, samtang ang mga sa Jerusalem magapuyo pa liwat sa ila kaugalingon nga duug, sa Jerusalem.
Zechariah	12	7	“Kag ang Ginoo man magaluwas sing una sang mga layanglayang sang Juda, agud nga ang himaya sang panimalay ni David kag ang himaya sang mga pumuluyo sang Jerusalem indi maglabaw sang sa iya sang Juda.
Zechariah	12	8	Sa sadtong adlaw ang Ginoo magaapin sang mga pumuluyo sang Jerusalem agud nga ang maluya sa ila sa sadtong adlaw manginsubong kay David, kag ang panimalay ni David manginsubong sang Dios, subong sang manugtunda sang Ginoo , sa atubangan nila.
Zechariah	12	9	Kag sa sadtong adlaw magatinguha ako sa paglaglag sang tanan nga mga pungsud nga nagasumpung sa Jerusalem.
Zechariah	12	10	“Kag ipasagahay ko sa panimalay ni David kag sa mga pumuluyo sang Jerusalem ang espiritu sang bugay kag sang pag-ampo, kag magatolok sila sa akon nga ila ginbuno, kag magalalaw sila tungud sa iya, subong sang isa nga nagalalaw sa iya bugtong nga anak nga lalaki, kag manginsa kapaitan tungud sa iya, subong sang isa nga yara sa kapaitan tungud sang iya panganay.
Zechariah	12	11	Sa sadtong adlaw may daku nga paglalaw sa Jerusalem subong sang paglalaw sang Adadrimon sa nalupyakan sang Meguido.
Zechariah	12	12	Ang duta magalalaw, ang tagsa ka panimalay sing pahain; ang panimalay sang balay ni David sing pahain, kag ang ila mga asawa sing pahain; ang panimalay sang balay ni Natan sing pahain, kag ang ila mga asawa sing pahain;
Zechariah	12	13	ang panimalay sang balay ni Levi sing pahain, kag ang ila mga asawa sing pahain; ang panimalay sang mga Simeinhon sing pahain, kag ang ila mga asawa sing pahain;
Zechariah	12	14	ang tanan nga mga panimalay nga nabilin, ang tagsa ka panimalay sing pahain, kag ang ila mga asawa sing pahain.
Zechariah	13	1	“Sa sadtong adlaw manginmay tuburan nga nabuksan sa panimalay ni David kag sa mga pumuluyo sang Jerusalem nga sa sala kag sa pagkadimatinlo.
Zechariah	13	2	“Kag sa sadtong adlaw, nagasiling ang Ginoo sang mga kasoldadosan, papason ko sa duta ang mga ngalan sang mga diosdios, kag indi na sila pagdumdumon; kag ang mga manalagna kag ang espiritu nga dimatinlo pataliwanon ko man sa duta.
Zechariah	13	3	Kag kon ang bisan sin-o magpanagna pa, niyan ang iya amay kag ang iya iloy nga nag-anak sa iya magasiling sa iya, ‘Dili ka magkabuhi, kay nagapamolong ka sing kabutigan sa ngalan sang Ginoo ; kag ang iya amay kag ang iya iloy nga nag-anak sa iya magabuno sa iya kon magpanagna sia.
Zechariah	13	4	Sa sadtong adlaw ang mga manalagna magakahuya ang tagsatagsa sang iya palanan-awon kon magpanagna sia; indi sila magsuklub sing kunup nga bulbulon sa paglimbong,
Zechariah	13	5	kondi magasiling sia, ‘Indi ako manalagna, mangunguma ako sang duta; kay gin-ulipon ako kutub sa akon pagkapamatan-on.’
Zechariah	13	6	Kag ang isa magasiling sa iya, ‘Ano bala ining mga pilas sa imo mga kamut?’ Magasabat sia, ‘Ginpilas ina sa akon sa balay sang akon mga abyan.’”
Zechariah	13	7	“Pagmata, O espada, batok sa akon manugpahalab, batok sa tawo nga kaupud nakon,” nagasiling ang Ginoo sang mga kasoldadosan. Samara ang manugpahalab, kag magaaplaag ang mga carnero; lisoon ko ang akon kamut sa mga tinday.
Zechariah	13	8	Sa bug-os nga duta, nagasiling ang Ginoo , ang duha ka bahin niya papason kag mapatay, kag ang ikatlo mabilin sa iya.
Zechariah	13	9	Kag idap-ung ko sa kalayo ang ikatlong bahin, kag ulayon sila subong sang pag-ulay sang pilak, kag sanghiron ko sila subong sang pagsanghid sang bulawan. Sila magatawag sa akon ngalan, kag pamatian ko sila. Magasiling ako, ‘Ini akon katawohan’; kag magasiling sila, ‘Ang Ginoo akon Dios.’”
Zechariah	14	1	Yari karon, ang adlaw sang Ginoo , nagaabut, nga ang imo inagaw bahinbahinon sa tunga nimo.
Zechariah	14	2	Kay tiponon ko ang tanan nga pungsud sa inaway batok sa Jerusalem, kag ang banwa agawon kag ang mga balay atihon kag ang mga babayi luguson; ang katunga sang banwa magakadto sa kabihagan, kag ang salin sang katawohan indi pagpapason sa banwa.
Zechariah	14	3	Niyan magagowa ang Ginoo kag magapakig-away batok sa sadtong mga pungsud subong sang pag-away niya sa adlaw sang inaway.
Zechariah	14	4	Sa sadtong adlaw ang iya mga tiil magatindug sa Bukid sang mga Olivo nga yara sa atubang sang Jerusalem sa sidlangan; kag ang Bukid sang mga Olivo mapihak sa tunga niya nayon sa sidlangan kag nayon sa katundan kag manginmay daku gid nga nalupyakan; kag ang katunga sang Bukid magaisdug pa aminhan, kag ang katunga sini pa bagatnan.
Zechariah	14	5	Kag magapalagyo kamo paagi sa nalupyakan sang akon mga bukid, kay ang nalupyakan sang mga bukid magalambut tubtub sa Azal; kag magapalagyo kamo kaangay sang pagpalagyo ninyo gikan sa linog sa mga adlaw ni Uzias nga hari sang Juda. Niyan ang Ginoo nga akon Dios magaabut, kag upud sa iya ang tanan nga balaan.
Zechariah	14	6	Sa sadtong adlaw wala na sing kapawa; ang mga masiga mapalong sila.
Zechariah	14	7	Kondi ini mangin-isa ka adlaw (nga nakilala sang Ginoo ), indi adlaw kag indi gab-i, kay sa kagab-ihon may kapawa.
Zechariah	14	8	Sa sadtong adlaw ang mga tubig nga buhi magagowa gikan sa Jerusalem, ang katunga nila nayon sa dagat nga nasidlangan kag ang katunga nila nayon sa dagat nga nakatundan; ini magapadayon sa tingadlaw kag sa tigtulugnaw.
Zechariah	14	9	Ang Ginoo mangin-hari sa bug-os nga duta; sa sadtong adlaw ang Ginoo mangin-isa kag ang iya ngalan isa.
Zechariah	14	10	Ang bug-os nga duta himoon nga kaangay sa Araba kutub sa Geba tubtub sa Rimon sa bagatnan sang Jerusalem. Apang pataason sia kag magapuyo sa iya duug kutub sa Gawang ni Benjamin tubtub sa duug sang nahaunang gawang, tubtub sa Gawang sa Pamusud, kag kutub sa Torre ni Hananel tubtub sa mga linasan sang uvas sang hari.
Zechariah	14	11	Kag ang mga tawo magapuyo sa iya, kay wala na sing pagpakamalaut; ang Jerusalem magapuyo sing malig-on.
Zechariah	14	12	Kag mangin-amo ini ang kalalat-an nga isakit sang Ginoo sa tanan nga mga katawohan nga nagpakig-away sa Jerusalem: ang ila unud mahagas samtang nagatindug sila, ang ila mga mata mahagas sa ila mga boho, kag ang ila mga dila mahagas sa ila mga baba.
Zechariah	14	13	Kag sa sadtong adlaw ang dakung kagahud gikan sa Ginoo manginsa tunga nila, kag magakapyot ang tagsatagsa sa kamut sang iya isigkatawo, kag ang iya kamut magabayaw batok sa kamut sang iya isigkatawo;
Zechariah	14	14	bisan ang Juda man magaaway sa Jerusalem. Kag ang manggad sang tanan nga pungsud sa palibut tiponon sing tingub, ang bulawan, ang pilak, kag ang panapton sa dakung kabugana.
Zechariah	14	15	Kag amo man ang kalalat-an sang kabayo, sang mula, sang camelyo, sang asno, kag sang tanan nga kasapatan nga mangindidto sa sadtong mga dologan subong sadtong kalalat-an.
Zechariah	14	16	Niyan ang tagsatagsa nga nabilin sang tanan nga pungsud nga nag-abut batok sa Jerusalem magataklad tuigtuig sa pagsimba sang Hari, ang Ginoo sang mga kasoldadosan, kag sa paghiwat sang piesta sang mga kayangkayang.
Zechariah	14	17	Kag kon ang bisan sin-o sang tanan sang panimalay sang duta nga wala nagataklad sa Jerusalem sa pagsimba sang Hari, ang Ginoo sang mga kasoldadosan, walay matupa nga ulan sa ila.
Zechariah	14	18	Kag kon ang panimalay sang Egipto indi magtaklad kag indi magkari, indi man ini magtupa sa ila; may kalalat-an nga isakit ang Ginoo sa mga pungsud nga wala nagataklad sa paghiwat sang piesta sang mga kayangkayang.
Zechariah	14	19	Ini manginsilot sa Egipto kag silot sa tanan nga pungsud nga wala magtaklad sa paghiwat sang piesta sang mga kayangkayang.
Zechariah	14	20	Sa sadtong adlaw sa mga kilingkiling sang mga kabayo may, “Balaan sa Ginoo .” Kag ang mga kolon sa balay sang Ginoo manginkaangay sang mga yahong sa atubangan sang halaran;
Zechariah	14	21	kag ang tagsa ka kolon sa Jerusalem kag sa Juda manginbalaan sa Ginoo sang mga kasoldadosan, agud nga ang tanan nga nagahalad magakari kag magakuha sa ila kag lagaan sila. Kag sa sadtong adlaw wala na sing Canaanhon sa balay sang Ginoo sang mga kasoldadosan.
Zechariah	2	1	Kag ginbayaw ko ang akon mga mata kag nakakita, kag yari karon, ang isa ka lalaki nga may inuglatid sa iya kamut!
Zechariah	2	2	Niyan nagsiling ako, “Diin ka makadto?” Kag sia nagsabat sa akon, “Sa pagtakus sang Jerusalem, sa pagtan-aw sang iya kasangkaron kag sang iya kalabaon.”
Zechariah	2	3	Kag yari karon, ang manugtunda nga nagpakighambal sa akon nagtaliwan, kag ang isa pa ka manugtunda naggowa sa pagsugata sa iya,
Zechariah	2	4	kag nagsiling sa iya, “Dalagan, magpamolong sa sining pamatan-on nga lalaki, ‘Pagapuy-an ang Jerusalem subong sang mga minoro nga wala sing mga kuta, bangud sang kadamuon sang mga tawo kag sang kahayupan sa iya.
Zechariah	2	5	Kay ako, nagasiling ang Ginoo , manginkuta nga kalayo sa iya sa palibut kag manginhimaya ako sa tunga niya.’”
Zechariah	2	6	Hoy! Hoy! Palagyo gikan sa duta sang aminhan, nagasiling ang Ginoo ; kay ginlapta ko kamo subong sang apat ka hangin sang mga langit, nagasiling ang Ginoo .
Zechariah	2	7	Hoy! Palagyo pa Sion, ikaw nga nagapuyo upud sa babayi nga anak sang Babilonia.
Zechariah	2	8	Kay amo ini ang ginasiling sang Ginoo sang mga kasoldadosan, tungud sa himaya ginpadala niya ako sa mga pungsud nga nag-ati sa inyo, kay ang nagatandog sa inyo nagatandog sang tawotawo sang iya mata:
Zechariah	2	9	“Yari karon, ibalabad ko ang akon kamut sa ila, kag mangin-inagaw sila sa mga nag-alagad sa ila. Niyan makilala ninyo nga ang Ginoo sang mga kasoldadosan nagpadala sa akon.
Zechariah	2	10	Mag-amba kag magkasadya, O babayi nga anak sang Sion; kay yari karon, nagakari ako kag magapuyo sa tunga nimo, nagasiling ang Ginoo .
Zechariah	2	11	Kag magasilimpon ang madamu nga mga pungsud sa Ginoo sa sadtong adlaw, kag manginkatawohan nakon; kag magapuyo ako sa tunga nimo, kag makilala mo nga ang Ginoo sang mga kasoldadosan nagpadala sa akon sa imo.
Zechariah	2	12	Kag panublion sang Ginoo ang Juda subong nga bahin niya sa duta nga balaan, kag pilion pa ang Jerusalem.”
Zechariah	2	13	Maghipus, tanan nga unud, sa atubangan sang Ginoo ; kay nagmata sia gikan sa iya balaan nga puluy-an.
Zechariah	3	1	Niyan ginpakita niya sa akon si Josue nga pinakamataas nga sacerdote nga nagatindug sa atubangan sang manugtunda sang Ginoo , kag si Satanas nga nagatindug sa iya too nga iya kasumpung.
Zechariah	3	2	Kag ang Ginoo nagsiling kay Satanas, “Ang Ginoo nagasabdong sa imo, O Satanas! Ang Ginoo nga nagpili sang Jerusalem nagasabdong sa imo! Indi bala ini agipo nga ginkuha sa kalayo?”
Zechariah	3	3	Karon si Josue napanaptan sing mga panapton nga mahigko, kag nagatindug sa atubangan sang manugtunda.
Zechariah	3	4	Kag nagpamolong ang manugtunda sa mga nagatindug sa atubangan niya, “Ubaha ninyo sa iya ang mga bayo nga mahigko.” Kag nagsiling sia sa iya, “Yari karon, ginpataliwan ko sa imo ang kalautan nimo, kag panaptan ko ikaw sing bayo nga malahalon.”
Zechariah	3	5	Kag nagsiling ako, “Takbongan nila sia sing turbante nga matinlo sa iya olo.” Gani gintakbongan nila sing turbante nga matinlo ang iya olo kag ginpanaptan sia sing mga panapton; kag ang manugtunda sang Ginoo nagatindug sa luyo.
Zechariah	3	6	Kag ang manugtunda sang Ginoo nagpamatuud kay Josue,
Zechariah	3	7	“Amo ini ang ginasiling sang Ginoo sang mga kasoldadosan: Kon maglakat ka sa akon mga dalanon kag kon magbantay ka sang akon tinulin, niyan magahukom ka man sang akon balay kag magabantay man sang akon mga luwang, kag hatagan ko ikaw sing alagyan sa tunga sang mga nagatindug sa luyo.
Zechariah	3	8	Pamatii karon, O Josue nga pinakamataas nga sacerdote, ikaw kag ang imo kaupdanan nga nagalingkod sa atubangan mo, kay mga lalaki sila nga katingalahan: yari karon, pakarion ko ang akon alagad nga Salingsing.
Zechariah	3	9	Kay yari karon, ang bato nga ginbutang ko sa atubangan ni Josue, sa isa ka bato nga may pito ka mata, itigib ko ang inugtigib sa iya, nagasiling ang Ginoo sang mga kasoldadosan, kag kuhaon ko ang kalautan sadtong duta sa isa ka adlaw.
Zechariah	3	10	Sa sadtong adlaw, nagasiling ang Ginoo sang mga kasoldadosan, magaagdahay kamo ang tagsa ka tawo sa iya isigkatawo sa idalum sang uvas kag sa idalum sang higuera.”
Zechariah	4	1	Kag nagbalik ang manugtunda nga nagpakighambal sa akon, kag nagpukaw sa akon, subong sang tawo nga ginpukaw sa iya katologon.
Zechariah	4	2	Kag nagsiling sia sa akon, “Ano bala ang ginatan-aw mo?” Nagsiling ako, “Nakita ko, kag yari karon, ang isa ka candelero nga bus-og nga bulawan, nga may yahong sa ibabaw sini, kag ang iya pito ka suga sa ibabaw niya, may pito ka iligan sa tagsa ka suga nga yara sa ibabaw niya.
Zechariah	4	3	Kag duha ka olivo sa luyo sini, ang isa sa too nga kilid sang yahong kag ang isa sa iya wala nga kilid.”
Zechariah	4	4	Kag nagpamolong ako sa manugtunda nga nagpakighambal sa akon, “Ano bala ini sila, ginoo ko?”
Zechariah	4	5	Niyan ang manugtunda nga nagpakighambal sa akon nagsabat sa akon, “Wala ka bala makakilala kon ano ini sila?” Nagsiling ako, “Wala, ginoo ko.”
Zechariah	4	6	Niyan nagpamolong sia sa akon, “Ini amo ang polong sang Ginoo kay Zorobabel: Indi sa kusug, ukon sa gahum, kondi sa akon Espiritu, nagasiling ang Ginoo sang mga kasoldadosan.
Zechariah	4	7	Sin-o bala ikaw, O daku nga bukid? Sa atubangan ni Zorobabel manginkapatagan ka; kag dalhon niya ang bato nga naibabaw nga may sininggit sang ‘Bugay, bugay sa iya!’”
Zechariah	4	8	Labut pa ang polong sang Ginoo nag-abut sa akon, nga nagasiling,
Zechariah	4	9	“Ang mga kamut ni Zorobabel nagpasad sang sadsaran sini nga balay; ang iya mga kamut man magahuman sini. Niyan makilala mo nga ang Ginoo sang mga kasoldadosan nagpadala sa akon sa inyo.
Zechariah	4	10	Kay sin-o bala ang nagtamay sang adlaw sang magamay nga mga butang? Kay ining pito magakalipay, kag magatan-aw sang tonton sa kamut ni Zorobabel. “Ining pito mga mata sang Ginoo , nga nagapanoloktolok sa bug-os nga duta.”
Zechariah	4	11	Niyan nagsiling ako sa iya, “Ano bala ining duha ka olivo sa too sang candelero kag sa iya wala?”
Zechariah	4	12	Kag sa ikaduha nagsiling ako sa iya, “Ano bala ining duha ka sanga nga olivo, nga yara sa luyo sang duha ka tarog nga bulawan nga nagapailig sang bulawanon nga lana gikan sa ila?”
Zechariah	4	13	Nagsiling sia sa akon, “Wala ka bala makakilala kon ano ini sila?” Nagsiling ako, “Wala, ginoo ko.”
Zechariah	4	14	Niyan nagsiling sia, “Ini sila amo ang duha ka hinaplas nga nagatindug sa luyo sang Ginoo sang bug-os nga duta.”
Zechariah	5	1	Niyan ginbayaw ko liwat ang akon mga mata kag nakakita, kag yari karon, ang linukut nga nagalupad!
Zechariah	5	2	Kag nagsiling sia sa akon, “Ano bala ang nakita mo?” Nagsabat ako, “Nakita ko ang linukut nga nagalupad; ang iya kalabaon duha ka pulo ka maniko, kag ang iya kasangkaron napulo ka maniko.”
Zechariah	5	3	Niyan nagsiling sia sa akon, “Ini amo ang pagkamalaut nga nagagowa sa kadaygan sang bug-os nga duta; kay ang tagsatagsa nga nagapangawat utdon sa isa ka kilid sono sa sini, kag ang tagsatagsa nga nagasumpa utdon sa pihak nga kilid sono sa sini.
Zechariah	5	4	Pagowaon ko ini, nagasiling ang Ginoo sang mga kasoldadosan, kag magasulud ini sa balay sang makawat, kag sa balay sang nagasumpa sing dimatuud sa akon ngalan; kag magapabilin ini sa tunga sang iya balay kag magaupus sini, pati sang iya mga pasagi kag sang iya mga bato.”
Zechariah	5	5	Niyan ang manugtunda nga nagpakighambal sa akon naggowa kag nagsiling sa akon, “Bayawa karon ang imo mga mata, kag tan-awa kon ano ining nagagowa.”
Zechariah	5	6	Kag ako nagsiling, “Ano bala ini?” Sia nagsiling, “Ini amo ang efa, nga nagagowa.” Labut pa nagsiling sia, “Ini amo ang dagway nila sa bug-os nga duta.”
Zechariah	5	7	Kag yari karon, may ginbayaw nga isa ka talanton nga tingga, kag ini amo ang babayi nga nagalingkod sa sulud sang efa!
Zechariah	5	8	Kag nagsiling sia, “Ini amo ang Pagkamalaut.” Kag gindasuk niya sia sa sulud sang efa, kag ginpus-ang niya ang kabug-at sang tingga sa baba sini.
Zechariah	5	9	Niyan ginbayaw ko ang akon mga mata kag nakakita, kag yari karon, nga may naggowa nga duha ka babayi! Ang hangin yara sa ila mga pakpak; karon may mga pakpak sila kaangay sang mga pakpak sang dugwak, kag ginbayaw nila ang efa sa ulut sang duta kag langit.
Zechariah	5	10	Niyan nagsiling ako sa manugtunda nga nagpakighambal sa akon, “Diin bala nila ginadala ang efa?”
Zechariah	5	11	Nagsiling sia sa akon, “Sa pagpatindug sa iya sing balay sa duta sang Sinar; kag kon ini nahanda na, didto ipahamtang sia sa iya kaugalingon nga duug.”
Zechariah	6	1	Kag ginbayaw ko liwat ang akon mga mata kag nakakita, kag yari karon, may nag-abut nga apat ka kangga gikan sa ulut sang duha ka bukid; kag ang mga bukid mga bukid nga saway.
Zechariah	6	2	Sa nahaunang kangga may mga kabayo nga mapula, sa ikaduhang kangga mga kabayo nga maitum,
Zechariah	6	3	sa ikatlong kangga mga kabayo nga maputi, kag sa ikap-at nga kangga mga kabayo nga makusug nga abohon.
Zechariah	6	4	Niyan ako nagsiling sa manugtunda nga nagpakighambal sa akon, “Ano bala ini sila, ginoo ko?”
Zechariah	6	5	Kag ang manugtunda nagsabat sa akon, “Ini sila amo ang apat ka hangin sang langit, nga nagagowa gikan sa pagtindug sa atubangan sang Ginoo sang bug-os nga duta.
Zechariah	6	6	Ang kangga nga may mga kabayo nga maitum nagapadolong nayon sa duta nga naaminhan, ang maputi nagapadolong nayon sa duta nga nakatundan, kag ang abohon nagpadolong nayon sa duta nga bagatnan.”
Zechariah	6	7	Sang paggowa sang makusug nga mga kabayo, nagtinguha sila sa paglakat sa paglibud sa duta. Kag nagsiling sia, “Lakat, libura ang duta.” Gani ginlibud nila ang duta.
Zechariah	6	8	Niyan nagsinggit sia sa akon, “Yari karon, ang mga nagapadolong nayon sa duta nga naaminhan nagpalinong sang akon Espiritu sa duta nga naaminhan.”
Zechariah	6	9	Kag ang polong sang Ginoo nag-abut sa akon:
Zechariah	6	10	“Kuha ka sa kabihagan kanday Heldai, Tobias, kag Jedaya, nga nag-abut gikan sa Babilonia; kag lakat sa amo nga adlaw sa balay ni Josias, nga anak ni Sofonias.
Zechariah	6	11	Kuhai sila sing pilak kag bulawan, kag maghimo sing mga purungpurung, kag ibutang sila sa olo ni Josue nga anak ni Josadac, ang pinakamataas nga sacerdote;
Zechariah	6	12	kag ipamolong sa iya, ‘Amo ini ang ginapamolong sang Ginoo sang mga kasoldadosan, “Yari karon, ang lalaki nga ang iya ngalan amo ang Salingsing: kay magatubo sia sa iya duug, kag patindugon niya ang templo sang Ginoo .
Zechariah	6	13	Sia gid magapatindug sang templo sang Ginoo , kag magadala sia sang himaya, kag magalingkod kag magadumala sa iya trono, kag manginmay sacerdote sa luyo sang iya trono, kag ang makidaiton nga paghangpanay manginsa tunga nila nga duha.” ’
Zechariah	6	14	Kag ang mga purungpurung manginkanday Heldai, Tobias, Jedaya, kag Josias nga anak nga lalaki ni Sofonias nga sa handumanan sa templo sang Ginoo .
Zechariah	6	15	“Kag ang mga sa malayo magaabut kag magabulig sa pagpatindug sang templo sang Ginoo ; kag makilala ninyo nga ang Ginoo sang mga kasoldadosan nagpadala sa akon sa inyo. Kag mahanabu ini, kon tumanon ninyo sing makugihon ang tingug sang Ginoo nga inyo Dios.”
Zechariah	7	1	Sa ikap-at nga tuig ni Hari Dario, ang polong sang Ginoo nag-abut kay Zacarias sa ikap-at nga adlaw sang bulan nga ikasiam, nga Kislev.
Zechariah	7	2	Karon ang mga taga-Bet-el nagpadala kay Sarezer kag kay Regem-melec kag sang ila mga tawo, sa pagpakilooy sang kahamuut sang Ginoo ,
Zechariah	7	3	sa pagpamolong sa mga sacerdote sang balay sang Ginoo sang mga kasoldadosan, kag sa mga manalagna, “Maghibi bala ako sa ikalima nga bulan, nga nagapahain sang akon kaugalingon, subong sang ginhimo ko sining madamu na gid nga tuig?”
Zechariah	7	4	Niyan nag-abut sa akon ang polong sang Ginoo sang mga kasoldadosan;
Zechariah	7	5	“Ipamolong sa tanan nga katawohan sang duta kag sa mga sacerdote, Sang nagpuasa kamo kag naglalaw sa ikalima kag sa ikapitong bulan, sa sining kapitoan ka tuig, nagpuasa bala kamo gayud sa akon?
Zechariah	7	6	Kag kon magkaon kamo kag kon mag-inum kamo, wala bala kamo nagakaon sa inyo kaugalingon kag nagainum sa inyo kaugalingon?
Zechariah	7	7	Indi bala ini ang mga polong nga ginpahayag sang Ginoo paagi sa mga manalagna nga una, sang napuy-an ang Jerusalem kag mauswagon, kag napuy-an ang iya kabanwaanan sa iya palibut, kag ang Bagatnan kag ang kapatagan?
Zechariah	7	8	Kag ang polong sang Ginoo nag-abut kay Zacarias, nga nagasiling,
Zechariah	7	9	“Amo ini ang ginpamolong sang Ginoo sang mga kasoldadosan, Hikota ang matuud nga mga paghukom, magpahayag sing kalolo kag kaawa ang tagsa ka tawo sa iya utud,
Zechariah	7	10	dili pagpiguson ang balo nga babayi, ukon ang ilo, ang manlulugayaw, ukon ang makalolooy; kag walay bisan sin-o sa inyo nga magpadugi sing malaut sa iya tagiposoon batok sa iya utud.”
Zechariah	7	11	Apang nagdumili sila sa pagtalupangud, kag nagtalikod sang mabinatoon nga abaga, kag nagsungsung sang ila mga idulungug agud nga indi sila makabati.
Zechariah	7	12	Ginhimo nila ang ila tagiposoon subong sang diamante, basi nga makabati sila sang kasogoan kag sang mga polong nga ginpadala sang Ginoo sang mga kasoldadosan paagi sa iya Espiritu sa una nga mga manalagna. Busa may nag-abut nga dakung kasingkal gikan sa Ginoo sang mga kasoldadosan.
Zechariah	7	13	“Subong nga ako nagpanawag, kag indi sila magpamati, sa amo nagpanawag sila, kag ako indi magpamati,” nagasiling ang Ginoo sang mga kasoldadosan,
Zechariah	7	14	“kag paaplaagon ko sila sang buhawi sa tunga sang tanan nga pungsud nga wala nila makilala. Sa amo ang duta mamingaw sa olihi nila, sa bagay nga walay tawo nga nag-agi ukon nagbalik, kag ginpamingaw nila ang maayong duta.”
Zechariah	8	1	Kag nag-abut sa akon ang polong sang Ginoo sang mga kasoldadosan, nga nagasiling,
Zechariah	8	2	“Amo ini ang ginasiling sang Ginoo sang mga kasoldadosan: Nagakaimon ako sa Sion sa dakung kaimon, kag nagakaimon ako sa iya sa dakung kasingkal.
Zechariah	8	3	Amo ini ang ginasiling sang Ginoo : Magabalik ako sa Sion, kag magapuyo sa tunga sang Jerusalem, kag ang Jerusalem tawgon nga banwa sang kamatooran, kag ang bukid sang Ginoo sang mga kasoldadosan, ang balaan nga bukid.
Zechariah	8	4	Amo ini ang ginasiling sang Ginoo sang mga kasoldadosan: May magapuyo pa nga mga tigulang nga lalaki kag mga tigulang nga babayi sa mga alagyan sang Jerusalem, ang tagsa ka tawo may iya nga sungkud sa iya kamut bangud sang katigulangon.
Zechariah	8	5	Kag ang mga dalan sang banwa mahil-ob sang kabataan nga lalaki kag babayi nga nagahinampang sa iya mga dalan.
Zechariah	8	6	Amo ini ang ginasiling sang Ginoo sang mga kasoldadosan: Kon ini makatilingala sa mga mata sang nabilin sining katawohan sa sadtong mga adlaw, manginmakatilingala man bala ini sa akon mga mata, nagasiling ang Ginoo sang mga kasoldadosan?
Zechariah	8	7	Amo ini ang ginasiling sang Ginoo sang mga kasoldadosan: Yari karon, luwason ko ang akon katawohan gikan sa duta nga nasidlangan kag sa duta nga nakatundan;
Zechariah	8	8	kag dalhon ko sila kag magapuyo sila sa tunga sang Jerusalem; kag sila mangin-akon katawohan kag ako mangin-ila Dios, sa kamatooran kag sa pagkamatarung.”
Zechariah	8	9	Amo ini ang ginasiling sang Ginoo sang mga kasoldadosan: “Pabaskuga ang inyo mga kamut, kamo nga nagapamati sining mga adlaw sining mga polong sa baba sang mga manalagna, kutub sang adlaw nga ginbutang ang sadsaran sang balay sang Ginoo sang mga kasoldadosan, agud nga mapatindug ang templo.
Zechariah	8	10	Kay sa wala pa yadtong mga adlaw walay sohol sa tawo ukon hinakay sa sapat, kag walay paghidait sa nagagowa ukon sa nagasulud gikan sa kasumpong; kay ginapahamtang ko ang tagsatagsa ka tawo batok sa iya isigkatawo.
Zechariah	8	11	Apang karon sa mga nabilin sining katawohan indi na ako magsubong sang sa mga adlaw nga una, nagasiling ang Ginoo sang mga kasoldadosan.
Zechariah	8	12	Kay manginmay binhi sang paghidait kag katin-aran; ang uvas magahatag sang iya bunga, kag ang duta magahatag sang iya patubas, kag ang mga langit magahatag sang ila ton-og; kag papanublion ko ang nabilin sining katawohan sini tanan nga butang.
Zechariah	8	13	Kag subong nga nanginpagkamalaut kamo sa mga pungsud, O panimalay sang Juda kag panimalay sang Israel, amo man luwason ko kamo kag manginpagpakamaayo kamo. Dili magkahadluk, kondi pabaskuga ang inyo mga kamut.”
Zechariah	8	14	Kay amo ini ang ginasiling sang Ginoo sang mga kasoldadosan: “Subong nga naghunahuna ako sa paghimo sing malaut sa inyo, sang ginpasingkal ako sang inyo mga ginikanan, nagasiling ang Ginoo sang mga kasoldadosan, kag wala ako magkalisud,
Zechariah	8	15	sa amo liwat naghunahuna ako sa sining mga adlaw sa paghimo sing maayo sa Jerusalem kag sa panimalay sang Juda; dili kamo magkahadluk.
Zechariah	8	16	Ini amo ang mga butang nga inyo himoon: Magpamolong kamo ang tagsa ka tawo sing kamatooran sa iya isigkatawo, hikuta ang mga paghukom sang kamatooran kag paghidait sa inyo mga gawang,
Zechariah	8	17	dili magpadugi sing malaut sa inyo mga tagiposoon batok sa iya isigkatawo, kag dili maghigugma sing dimatuud nga sumpa, kay ini tanan mga butang nga akon ginadumtan, nagasiling ang Ginoo .”
Zechariah	8	18	Kag ang polong sang Ginoo sang mga kasoldadosan nag-abut sa akon, nga nagasiling,
Zechariah	8	19	“Amo ini ang ginasiling sang Ginoo sang mga kasoldadosan: Ang puasa sang ikap-at nga bulan, kag ang puasa sang ikalima, kag ang puasa sang ikapito, kag ang puasa sang ikapulo, manginkalipay kag kasadya kag malipayon nga mga piesta sa panimalay sang Juda; busa higugmaa ang kamatooran kag paghidait.
Zechariah	8	20	“Amo ini ang ginasiling sang Ginoo sang mga kasoldadosan: May magaabut pa nga mga katawohan, bisan ang mga pumuluyo sang madamung kabanwaanan;
Zechariah	8	21	ang mga pumuluyo sang isa ka banwa magakadto sa isa, nga nagasiling, ‘Magkadto kita sing madali sa pagpakilooy sang kahamuut sang Ginoo , kag sa pagpangita sa Ginoo sang mga kasoldadosan; ako magakadto man.’
Zechariah	8	22	Madamu nga katawohan kag makusug nga mga pungsud magaabut sa pagpangita sa Ginoo sang mga kasoldadosan sa Jerusalem, kag sa pagpakilooy sang kahamuut sang Ginoo .
Zechariah	8	23	Amo ini ang ginasiling sang Ginoo sang mga kasoldadosan: Sa sadtong mga adlaw ang napulo ka tawo gikan sa tanan nga hambal sang mga pungsud magabuyot sang sidsid sang isa ka Judio, nga nagasiling, ‘Magaupud kami sa inyo, kay nabatian namon nga ang Dios nagaupud sa inyo.’”
Zechariah	9	1	Ang lulan sang polong sang Ginoo sa duta sang Hadrac kag sang Damasco mangin-iya palahuwayan. Kay ang mata sang tawo kag sang tanan nga kabikahan sang Israel nayon sa Ginoo ;
Zechariah	9	2	ang Hamat man, nga nagatambi sa iya, ang Tiro kag ang Sidon, bisan sila maalam gid.
Zechariah	9	3	Ang Tiro nagpatindug nga sa iya sing pamakud, kag nagtumpi sang pilak subong sang yab-ok, kag sang bulawan nga bus-og subong sang lunang sang mga alagyan.
Zechariah	9	4	Yari karon, ang Ginoo magaagaw sang iya kag magasamad sang iya gahum sa dagat, kag lamonon sia sang kalayo.
Zechariah	9	5	Ang Ascalon makakita sini kag magakahadluk; ang Gasa man, kag sakiton sing tama; ang Ecron man, kay ang iya handum pakahuy-an. Ang hari mawala sa Gasa; ang Ascalon indi na pagpuy-an;
Zechariah	9	6	ang unon magapuyo sa Asdod; kag walaon ko ang bugal sang mga Filistinhon.
Zechariah	9	7	Kuhaon ko ang iya dugo sa iya baba, kag ang iya mga kangil-aran gikan sa ulut sang iya mga ngipon; sia man mabilin nga sa aton Dios; manginsubong sia sang pangolo sa Juda, kag ang Ecron subong sang Jebusnon.
Zechariah	9	8	Niyan magapahamtang ako sing dologan sa palibut sang akon balay batok sa hangaway, agud nga wala gid sing makaagi ukon makabalik; wala na gid sing manugpigus nga makaagi sa ila, kay karon nakita ko sang akon mga mata.
Zechariah	9	9	Maghugyaw sing daku, O babayi nga anak sang Sion! Magsinggit, O babayi nga anak sang Jerusalem! Yari karon, ang imo hari nagaabut sa imo; matarung sia kag may kaluwasan, mapainubuson kag nagasakay sa asno, sa polyino nga tinday sang asna.
Zechariah	9	10	Papason ko ang kangga sa Efraim kag ang kabayo sa Jerusalem; kag ang pana sa away papason, kag sia magapamolong sing paghidait sa mga pungsud; ang iya ginsakpan manginkutub sa dagat pa dagat, kag kutub sa Suba tubtub sa mga ukbung sang duta.
Zechariah	9	11	Nahanungud sa imo man, bangud sang dugo sang imo katipan, ginhilway ko ang imo mga binilanggo gikan sa boho nga wala sing tubig.
Zechariah	9	12	Balik kamo sa pamakud, kamo nga mga binilanggo sang paglaum; karon gid ginapahayag ko nga magahatag ako sing pilo sa imo.
Zechariah	9	13	Kay ginbuyuk ko nga sa akon ang Juda; ginbaslayan ko ang pana sang Efraim. Puhagon ko ang imo mga anak, O Sion, batok sa imo mga anak, O Grecia, kag himoon ko ikaw subong sang espada sang tawo nga gamhanan.
Zechariah	9	14	Niyan ang Ginoo makita sa ibabaw nila, kag ang iya baslay magagowa subong sang kilat; ang Ginoong Dios magapatonog sang budyong, kag magaupud sa mga buhawi sang bagatnan.
Zechariah	9	15	Ang Ginoo sang mga kasoldadosan magaapin sa ila, kag magalamon sila kag magatapak sang mga bato sang labyog; kag magainum sila kag magagahud subong sang sa alak, kag pun-on sila kaangay sang mga yahong, kaangay sang mga pamusud sang halaran.
Zechariah	9	16	Sa sadtong adlaw ang Ginoo nga ila Dios magaluwas sa ila subong sang panong sang iya katawohan; kay manginsubong sila sang mga bato nga tampok sang purungpurung nga nabayaw sa hitaas sa ibabaw sang iya duta.
Zechariah	9	17	Hoo, daw ano ka daku sang iya pagkaayo kag daw ano ka daku sang iya katahum! Ang uyas magapalambo sang mga pamatan-on nga lalaki, kag ang bag-o nga alak sang mga ulay.
Titus	1	1	Si Pablo, nga ulipon sang Dios kag pinadala ni Jesu-Cristo, sa pagpasanyog sang pagtoo sang mga pinili sang Dios kag sang ila pagkilala sang kamatooran nga sono sa pagkadiosnon,
Titus	1	2	sa paglaum sa kabuhi nga walay katapusan nga ginsaad sang Dios, nga indi makabutig, sa wala pa ang mga katuigan nga nagligad
Titus	1	3	kag sa nagakaigo nga tion ginpahayag sa iya polong paagi sa pagwali nga gintugyan sa akon sono sa sogo sang Dios nga aton Manluluwas;
Titus	1	4	Sa kay Tito, nga akon matuud nga anak sa kalabilogan nga pagtoo: Ang bugay kag paghidait gikan sa Dios nga Amay kag kay Cristo Jesus nga aton Manluluwas.
Titus	1	5	Sa sining kabangdanan ginbilin ko ikaw sa Creta, agud nga makaayo mo ang may sayup, kag magtangdo ka sing mga tigulang sa tagsa ka banwa, sono sa gintulin ko sa imo,
Titus	1	6	mga tawo nga disalawayon, nga bana sang isa ka asawa, nga may kabataan nga nagatoo nga wala ginasumbung nga mapinatuyangon ukon balingag.
Titus	1	7	Kay ang manugtatap dapat magdisalawayon, subong nga tinugyanan sang Dios; indi sia bugalon ukon maakigon ukon palahobog ukon makiawayon ukon dalok sang daug,
Titus	1	8	kondi masinapopohon, mahigugmaon sang maayo, but-anan, matarung, balaan, kag mapinugungon;
Titus	1	9	dapat sia magpangalig-on sa polong nga matuud nga sono sa natudlo, agud nga makasarang sia sa pagpanglaygay sa maayo nga pagtolon-an kag pagpasanag man sa mga nagasumpung sini.
Titus	1	10	Kay may madamu nga balingag nga tawo, mga palahambal sang walay pulus kag mga madaya, labi na gid sila nga sa circuncision;
Titus	1	11	sila pagpahipuson, sanglit ginatublag nila ang bug-os nga mga panimalay bangud sa pagtudlo tungud sa didungganon nga daug sang indi dapat itudlo nila.
Titus	1	12	Ang isa sa ila, isa ka manalagna nga ila kaugalingon, nagsiling, “Ang mga taga-Creta butigon sing dalayon, mga sapat nga malaut, mga mahakug nga matamad.”
Titus	1	13	Ining panaksi matuud. Busa sabdonga sila sing matigdas, agud nga magmaayo sila sa pagtoo,
Titus	1	14	nga indi magmatinalupangdon sa patopato nga mga sugilanon nga Jinudio ukon sa mga sogo sang mga tawo nga nagasikway sang kamatooran.
Titus	1	15	Sa mga putli ang tanan nga butang putli, apang sa mga nadagtaan kag dimatinoohon walay bisan ano nga putli; ang ila mga hunahuna kag kaisipan gid ginapangdagtaan.
Titus	1	16	Nagatu-ad sila nga nagakilala sila sa Dios, apang sa ila mga buhat ginapanghiwala nila sia; sila mga kalangil-aran, dimasinolondon, ditakus sa bisan ano nga maayong buhat.
Titus	2	1	Apang nahanungud sa imo, itudlo ang nagakaigo sa putling pagtolon-an.
Titus	2	2	Laygayi ang mga magulang pa nga lalaki nga maghaganhagan, talahoron, but-anan, kag putli sa pagtoo, sa gugma, kag sa pagkalig-on.
Titus	2	3	Laygayi ang magulang pa nga mga babayi man nga magmatinahoron sa paggawi, indi mapatopatoon ukon naulipon sa alak; magtudlo sila sang maayo,
Titus	2	4	kag sa amo hanason ang pamatan-on nga mga babayi sa paghigugma sang ila mga bana kag mga anak
Titus	2	5	nga magbut-anan, putli, matinatapon sa balay, malolo, kag mapinasakupon sa ila mga bana, agud nga indi mapasipalahan ang polong sang Dios.
Titus	2	6	Subong man laygayi ang mga pamatan-on nga lalaki nga magpugong sang ila kaugalingon.
Titus	2	7	Sa tanan nga bagay magpakita ka imo nga huwaran sang maayong mga buhat, kag sa imo pagtolon-an ipakita ang pagkabunayag, pagkahalangdon,
Titus	2	8	kag putling halambalanon nga indi mabadlong, agud nga ang kasumpung mahuy-an, nga walay malain nga ikasiling nahanungud sa aton.
Titus	2	9	Laygayi ang mga ulipon nga magpasakup sa ila kaugalingon nga mga agalon kag magpahamuut sa tanan nga bagay; dili sila magmabinatoon,
Titus	2	10	ukon magpangawatkawat, kondi magpakita sing bug-os kag matuud nga pagkatutum, agud nga mapunihan nila ang pagtolon-an sang Dios nga aton Manluluwas sa tanan nga butang.
Titus	2	11	Kay ang bugay sang Dios nagpahayag nga sa kaluwasan sang tanan nga tawo,
Titus	2	12	nga nagatudlo sa aton nga magsikway sang pagkadidiosnon kag kalibutanon nga mga kailigbon, kag magkabuhi sang but-anan, matarung, kag diosnon nga mga kabuhi sa sining kalibutan,
Titus	2	13	nga nagahulat sang bulahan naton nga paglaum, ang pagpahayag sang himaya ni Jesu-Cristo nga aton daku nga Dios kag Manluluwas,
Titus	2	14	nga naghatag sang iya kaugalingon tungud sa aton sa pagtubus sa aton gikan sa tanan nga kalautan kag sa pagtinlo nga sa iya kaugalingon sang katawohan nga iya nga makugi sa maayong mga buhat.
Titus	2	15	Ining mga butang ibantala mo; maglaygay kag magsabdong sa bug-os nga pagbulut-an. Walay sin-o nga magtamay sa imo.
Titus	3	1	Pahanumduma sila nga magpasakup sa mga punoan kag mga pagbulut-an, nga magmasinolondon, nga maghanda sa tagsa ka maayong buluhaton,
Titus	3	2	nga dili maghambal sing malaut nahanungud kay bisan sin-o, nga maglikaw sa pagkamapinuyason, nga magmalolo, kag magpakita sang himpit nga pagtahud ayon sa tanan nga tawo.
Titus	3	3	Kay kita aton sang una mga buangbuang, dimatinumanon, ginpatalang, mga ulipon sa sarisaring mga kailigbon kag mga kinasadya, nga nagkabuhi sa malaut nga kabubut-on kag kahisa, nadumtan sang mga tawo kag nagadinumtanay;
Titus	3	4	apang sang napahayag ang kaayo kag ang mahigugmaon nga kalolo sang Dios nga aton Manluluwas,
Titus	3	5	ginluwas niya kita indi bangud sa mga buhat nga aton nahimo sa pagkamatarung, kondi sa gahum sang iya kalooy, paagi sa panghugas sang bag-ong pagkatawo kag pagbag-o sa Espiritu Santo,
Titus	3	6	nga iya ginpasagahay sa aton sing bugana paagi kay Jesu-Cristo nga aton Manluluwas,
Titus	3	7	agud nga mapakamatarung kita sang iya bugay kag manginmanunubli kita sa paglaum sa kabuhi nga walay katapusan.
Titus	3	8	Matuud ang pinamolong. Buut ko nga ipatuman gid nimo ining mga butang, agud nga ang mga nagtoo sa Dios magmahinalongon sa paghimo sang maayong mga buhat; ini sila halangdon kag mapuslanon sa mga tawo.
Titus	3	9	Apang likawi ang mga pagsinuay nga binuang, mga lista sang kaliwatan, mga pagpinuyasay, kag mga pagbinanggianay nahanungud sa kasogoan, kay sila walay kapuslanan kag walay kaayohan.
Titus	3	10	Isikway mo ang tawo nga mabinahinbahinon, sa tapus ang makaisa ukon makaduha nga laygay,
Titus	3	11	nga nahibal-an mo nga ang among tawo nagtalang kag nagapakasala; sia gintagudilian sang iya kaugalingon.
Titus	3	12	Kon mapadala ko sa imo si Artemas ukon si Tiquico, magpaninguha ka gid sa pagkari sa akon sa Nicopolis, kay nagtapat ako sa pagpabilin didto sa tigtulugnaw.
Titus	3	13	Patigayona sing makugi sa ila panlakatan si Zenas nga mangin-alamon sa kasogoan kag si Apolos; tan-awa nga walay makulang sa ila.
Titus	3	14	Kag magtoon ang aton katawohan sa paghimo sang maayong mga buhat, agud nga mabuligan ang kinahanglanon nga mga kakulangan, kag indi sila manginwalay bunga.
Titus	3	15	Ang tanan nga upud sa akon nagaabiabi sa imo. Abiabiha ang mga nagahigugma sa aton sa pagtoo. Ang bugay manginkaupud ninyo nga tanan.
Song of Songs	1	1	Ang Ambahanon sang mga Ambahanon, nga iya ni Salomon.
Song of Songs	1	2	Pahaluka sia sa akon sang mga haluk sang iya baba! Kay ang imo gugma maayo pa sa alak,
Song of Songs	1	3	ang imo mga lana may kaamyon nga maayo, ang imo ngalan subong sang lana nga ginbobo; busa ginahigugma ka sang mga ulay.
Song of Songs	1	4	Buyoka ako, magalagas kami sa olihi nimo. Ang hari nagdala sa akon sa iya mga hulut. Magakasadya kami kag magakalipay sa imo; magasambit kami sang imo gugma labi pa sang alak; ginahigugma ka nila sing matarung.
Song of Songs	1	5	Maitum ako, apang maayoayo, O kamo nga babayi nga mga anak sang Jerusalem, subong sang mga layanglayang sang Cedar, subong sang mga kumbung ni Salomon.
Song of Songs	1	6	Dili magtolok sa akon bangud nga maitum ako, bangud nga ginbatok ako sang adlaw. Ang lalaki nga mga anak sang akon iloy nasingkal sa akon, ginhimo nila ako nga manugbantay sang mga ulubasan; apang, ang akon kaugalingon nga ulubasan wala ko mabantayi!
Song of Songs	1	7	Sugiri ako, O ikaw nga ginahigugma sang akon kalag, kon diin ka nagapahalab sang imo panong, kon diin ka nagapapahuway sini sa kaodtohon; kay ngaa bala manginsubong ako sa isa nga nagadalangdalang sa luyo sang mga panong sang imo mga kaupud?
Song of Songs	1	8	Kon wala ka makahibalo, O ikaw nga magayon gid sa mga babayi, lakat ka sa mga agi sang panong, kag pahalba ang imo mga tinday nga kanding sa luyo sang mga layanglayang sang mga manugpahalab sang carnero.
Song of Songs	1	9	Ginpaanggid ko ikaw, O hinigugma ko, sa kabayo sa mga kangga ni Faraon.
Song of Songs	1	10	Ang imo mga pisngi maayoayo nga may mga sinalapid nga bohok, ang imo liog may mga kolintas nga mga huluyason.
Song of Songs	1	11	Himoan ka namon sing mga salapid nga bulawan, nga may mga tampok nga pilak.
Song of Songs	1	12	Samtang nagalingkod ang hari sa iya latok, ang akon nardo nagapangamyon.
Song of Songs	1	13	Ang akon hinigugma subong sang isa ka binugkos nga mira sa akon, nga nahamtang sa tunga sang akon mga dughan.
Song of Songs	1	14	Ang akon hinigugma pinungpung nga mga bulak nga alhenya sa akon sa mga ulubasan sang En-gedi.
Song of Songs	1	15	Yari karon, magayon ka, hinigugma ko; yari karon, magayon ka; ang imo mga mata subong sang iya sang mga alimokon.
Song of Songs	1	16	Yari karon, magayon ka, hinigugma ko, sa pagkamatuud maanyag. Ang aton higdaan verde;
Song of Songs	1	17	ang mga balayan sang aton balay mga cedro, ang aton mga pagbo mga cipres.
Song of Songs	2	1	Ako amo ang bulak sang Saron, ang lirio sang mga nalupyakan.
Song of Songs	2	2	Subong sang lirio sa tunga sang mga tunuk, amo ini ang akon hinigugma sa tunga sang mga anak nga babayi.
Song of Songs	2	3	Subong sang mansanas nga kahoy sa tunga sang mga kahoy, amo ini ang akon hinigugma sa tunga sang mga anak nga lalaki. Naglingkod ako sa idalum sang iya landong sa daku nga kalipay, kag ang iya bunga matam-is sa akon idilimdim.
Song of Songs	2	4	Gindala niya ako sa balay sang sinalosalo, kag ang iya hayahay sa ibabaw ko amo ang gugma.
Song of Songs	2	5	Sakdaga ako sing mga pasas, paumpawi ako sing mga mansanas; kay nagamasakit ako gikan sa gugma.
Song of Songs	2	6	Ang iya kamut nga wala sa idalum sang akon olo, kag ang iya kamut nga too nagahakus sa akon!
Song of Songs	2	7	Ginapasumpa ko kamo, O mga anak nga babayi sang Jerusalem, tungud sa mga gasela ukon sa mga usa nga babayi sang latagon, nga dili ninyo pagtublagon ang akon hinigugma, tubtub sa luyag niya.
Song of Songs	2	8	Ang tingug sang akon hinigugma! Yari karon, nagapakari sia, nga nagalumpatlumpat sa kabukiran, nga nagatumbotumbo sa kabakoloran.
Song of Songs	2	9	Ang akon hinigugma kaangay sang gasela, ukon sang bataon nga usa. Yari karon, nagatindug sia sa likod sang amon dingding, nga nagatolok sia sa sulud sang mga talambuan, nga nagalingling sia sa balatibat.
Song of Songs	2	10	Ang akon hinigugma nagpamolong kag nagsiling sa akon: “Tindug ka, hinigugma ko, magayon ko, kag magkari;
Song of Songs	2	11	kay yari karon, ang tigtulugnaw nagligad na, ang ulan naghulaw kag nagtaliwan na.
Song of Songs	2	12	Ang mga bulak nagapahayag sa duta, ang tion sang paghinuni sang mga pispis nagaabut, ang tingug sang tukmo mabatian sa aton duta.
Song of Songs	2	13	Ang higuera nagapaluto sang iya hilaw nga mga higos, kag ang mga uvas nagapamulak; nagapangamyon sila. Tindug ka, hinigugma ko, magayon ko, kag magkari.
Song of Songs	2	14	O alimokon ko, nga yara sa mga litik sang igang, sa palanagoan sang pil-as, patan-awa ako sang imo nawung, papamati-a ako sang imo tingug, kay matam-is ang imo tingug, kag maayoayo ang imo nawung.
Song of Songs	2	15	Kuhaa sa amon ang mga ido nga talonon, ang magamay nga mga ido nga talonon, nga nagasamad sang mga ulubasan, kay ang amon mga ulubasan nagapamulak.”
Song of Songs	2	16	Ang akon hinigugma akon kag ako iya, nagapahalab sia sang iya panong sa tunga sang mga lirio.
Song of Songs	2	17	Tubtub nga ang adlaw magbugnaw kag ang mga landong magpalagyo, balik ka, hinigugma ko, magpakaangay ka sa gasela, ukon sa bataon sang mga usa sa kabukiran sang Bether.
Song of Songs	3	1	Sa kagab-ihon sa akon higdaan ginpangita ko sia nga ginahigugma sang akon kalag; ginpangita ko sia, apang wala ko sia makita.
Song of Songs	3	2	“Magabangon ako karon kag magalibut sa banwa, sa mga dalan kag sa malapad nga mga dalanon; pangitaon ko sia nga ginahigugma sang akon kalag.” Ginpangita ko sia, apang wala ko sia makita.
Song of Songs	3	3	Ang mga manugbantay nakakita sa akon, sa nagalibut sila sa banwa. “Nakita bala ninyo sia nga ginahigugma sang akon kalag?”
Song of Songs	3	4	Halus lamang nakaligad ako sa ila, sang nakita ko sia nga ginahigugma sang akon kalag. Ginkaptan ko sia, kag indi sia pagbuhian tubtub nga napasulud ko sia sa balay sang akon iloy kag sa sulud sang hulut sang nagpanamkon sa akon.
Song of Songs	3	5	Ginapasumpa ko kamo, O babayi nga mga anak sang Jerusalem, paagi sa mga gasela ukon sa mga usa nga babayi sang latagon, nga dili ninyo pagtublagon, ukon pagpukawon ang akon hinigugma, tubtub sa luyag niya.
Song of Songs	3	6	Sin-o bala ini nga nagataklad gikan sa kamingawan, kaangay sang mga haligi nga aso, nga napahumutan sing mira kag incienso, sang tanan nga polbos sang mga manugbaligya?
Song of Songs	3	7	Yari karon, ini talabon ni Salomon! Kan-uman ka gamhanan nga mga tawo ang sa palibut sini gikan sa gamhanan nga mga tawo sang Israel,
Song of Songs	3	8	sila tanan nagakaput sing espada kag batid sa inaway, ang tagsa ka tawo yara ang iya espada sa iya paa, bangud sang kahadluk sa kagab-ihon.
Song of Songs	3	9	Si Hari Salomon naghimo nga sa iya sing talabon nga sa kahoy sang Libano.
Song of Songs	3	10	Ginhimo niya sa pilak ang mga haligi sini, ang panalgan sini bulawan, ang lingkoran sini purpura; ang tunga sini ginhalupan sing gugma gikan sa babayi nga mga anak sang Jerusalem.
Song of Songs	3	11	Gowa, O kamo nga babaying mga anak sang Sion, kag tan-awa si Hari Salomon, nga may purungpurung nga ginpurungpurung sa iya sang iya iloy sa adlaw sang pagpakasal niya, sa adlaw sang kasadya sang iya tagiposoon.
Song of Songs	4	1	Yari karon, magayon ka, hinigugma ko, yari karon, magayon ka! Ang imo mata subong sang iya sang alimokon sa lipud sang imo takurung. Ang imo bohok subong sang panong sang mga kanding, nga nagaluko sa kilid sang bukid nga Galaad.
Song of Songs	4	2	Ang imo mga ngipon kaangay sang panong sang mga oveja nga bag-o maalotan nga nagataklad gikan sa pagpanghugas, nga ang tagsatagsa may kapid, kag wala gid sing napatyan sa ila.
Song of Songs	4	3	Ang imo mga bibig kaangay sang nahut nga escarlata, kag ang imo baba maayoayo. Ang imo mga pisngi kaangay sang isa ka bilog nga granada sa lipud sang imo takurung.
Song of Songs	4	4	Ang imo liog kaangay sang torre ni David, nga ginpatindug nga talagoan sang mga hinganiban, diin nasab-it ang isa ka libo ka kalasag, ang tanan taming sang gamhanan nga mga tawo.
Song of Songs	4	5	Ang imo duha ka soso kaangay sa duha ka tinday nga usa, nga kapid sang gasela, nga nagahalab sa mga lirio.
Song of Songs	4	6	Tubtub nga magbugnaw ang adlaw kag magtaliwan ang mga landong, magakadto ako sa bukid sang mira kag sa bakolod sang incienso.
Song of Songs	4	7	Magayon ka sing bug-os, hinigugma ko; wala sing dagta sa imo.
Song of Songs	4	8	Upud ka sa akon gikan sa Libano, kinasal ko; upud sa akon gikan sa Libano. Maglantaw kutub sa putokputokan sang Amana, kutub sa putokputokan sang Senir kag Hermon, kutub sa mga palanagoan sang mga leon, kutub sa kabukiran sang mga leopardo.
Song of Songs	4	9	Ginbihag mo ang akon tagiposoon, utud ko, kinasal ko, ginbihag mo ang akon tagiposoon sang isa sang imo mga mata, sang isa ka kolintas sang imo liog.
Song of Songs	4	10	Daw ano kagayon sang imo gugma, utud ko, kinasal ko! Daw ano kaayo pa sang imo gugma sang sa alak, kag ang kaamyon sang imo mga lana sang sa tanan nga bagay sang mga pahumut!
Song of Songs	4	11	Ang imo mga bibig, O kinasal ko, nagatolo subong sang uludlan sang dugus; dugus kag gatas yara sa idalum sang imo dila; ang baho sang imo mga panapton kaangay sang baho sang Libano.
Song of Songs	4	12	Katamnan nga nalikupan amo ang akon utud, kinasal ko, tuburan nga natakpan, tuburan nga pinat-inan.
Song of Songs	4	13	Ang imo mga tugdo amo ang katamnan sang mga granada nga may bilidhon nga mga bunga, ang alhenya nga may mga tanum nga nardo,
Song of Songs	4	14	ang nardo kag azafran, calamo kag canela, pati ang tanan nga kahoy sang incienso, ang mira kag aloes, pati ang tanan nga ali nga mga pahumut—
Song of Songs	4	15	ikaw tuburan sang mga katamnan, bobon sang mga tubig nga buhi, kag mga sapa nga nagailig gikan sa Libano.
Song of Songs	4	16	Pagmata, O amihan, kag kari, ikaw habagat! Huyup sa akon katamnan, agud nga ang iya mga pahumut maggowa. Magsulud sa iya katamnan ang akon hinigugma, kag magkaon sang iya bilidhon nga mga bunga.
Song of Songs	5	1	Nagsulud ako sa akon katamnan, utud ko, kinasal ko, gintipon ko ang akon mira pati sang akon pahumut, ginkaon ko ang akon uludlan pati sang akon dugus, gin-inum ko ang akon alak pati sang akon gatas. Magkaon, O mga abyan, kag mag-inum: mag-inum sing bugana, O hinigugma!
Song of Songs	5	2	Nagkatolog ako, apang ang akon tagiposoon nagmata. Tingug ini sang akon hinigugma nga nagapanuktuk, “Buksi ako, utud ko, hinigugma ko, alimokon ko, putli ko; ang akon olo napuno sing ton-og, ang akon mga bunghay sang mga tolo sang kagab-ihon.”
Song of Songs	5	3	Nauba ko ang akon panapton, paano bala ang pagsuklub ko sini? Ginhinawan ko ang akon tiil, paano bala ang pagdagta ko sa ila?
Song of Songs	5	4	Ang akon hinigugma naggulo sang iya kamut sa boho sang ganhaan, kag ang akon tagiposoon natandug tungud sa iya.
Song of Songs	5	5	Nagbangon ako sa pagbukas sa akon hinigugma, kag ang akon mga kamut nagtolo sing mira, ang akon mga tudlo sing mira nga lasaw, sa mga uluyatan sang pintal.
Song of Songs	5	6	Ginbuksan ko sa akon hinigugma, apang ang akon hinigugma naghalin kag wala na. Ang kalag ko napunaw sang nagpamolong sia. Ginpangita ko sia, apang wala ko sia makita; gintawag ko sia, apang wala sia magsabat sa akon.
Song of Songs	5	7	Ang mga bantay nakakita sa akon, sang naglibut sila sa banwa; ginbunal nila ako, ginpilasan nila ako, nagkuha sa akon sang akon takurung, yadtong mga bantay sang mga kuta.
Song of Songs	5	8	Ginapasumpa ko kamo, O babayi nga mga anak sang Jerusalem, kon makita ninyo ang akon hinigugma, nga sugiran ninyo sia nga nagamasakit ako sa gugma.
Song of Songs	5	9	Ano bala ang imo hinigugma labi sa iban nga hinigugma, O ikaw nga magayon gid sa tanan nga babayi? Ano bala ang imo hinigugma labi sa iban nga hinigugma, nga ginapasumpa mo kami sing subong?
Song of Songs	5	10	Ang akon hinigugma maputi kag mapulapula, ali gid sa isa ka laksa.
Song of Songs	5	11	Ang iya olo subong sang bulawan nga bus-og gid; ang iya mga bunghay madabung. maitum subong sang uwak.
Song of Songs	5	12	Ang iya mga mata kaangay sang mga alimokon sa luyo sang mga sapa sang tubig, nga nahugasan sing gatas, nga napahamtang sing nagakaigo.
Song of Songs	5	13	Ang iya mga pisngi subong sang higdaan sang mga pahumut, subong sang mga tinumpok sang mga mahumut nga mga gamhon. Ang iya mga bibig subong sang mga lirio, nga nagatolo sing mira nga lasaw.
Song of Songs	5	14	Ang iya mga kamut subong sang mga singsing nga bulawan, nga may tampuk nga berilo. Ang iya lawas subong sang tiposo, nga nahalupan sing mga zafiro.
Song of Songs	5	15	Ang iya mga paa subong sang mga haligi nga marmol, nga natanum sa mga palatungan nga bulawan nga bus-og. Ang iya dagway kaangay sang Libano, nga labaw gid subong sang mga cedro.
Song of Songs	5	16	Ang iya baba katam-is gid, kag hiligugmaon sia sing bug-os. Amo ini ang akon hinigugma kag amo ini ang akon abyan, O babayi nga mga anak sang Jerusalem.
Song of Songs	6	1	Diin bala magkadto ang imo hinigugma, O ikaw nga magayon gid sa tanan nga babayi? Diin bala magliso sia nga imo hinigugma, agud nga mapangita naton sia upud sa imo?
Song of Songs	6	2	Ang akon hinigugma nagdulhog sa iya katamnan, sa mga higdaan sang mga pahumut, sa pagpahalab sang iya panong sa mga katamnan, kag sa pagtipon sing mga lirio.
Song of Songs	6	3	Iya ako sang akon hinigugma kag ang akon hinigugma akon; nagapahalab sia sang iya panong sa mga lirio.
Song of Songs	6	4	Magayon ka, O hinigugma ko, subong sang Tirsa, maayoayo subong sang Jerusalem, makakulugmat subong sang hangaway nga may mga hayahay.
Song of Songs	6	5	Ipalayo sa akon ang imo mga mata, kag gindaug ako nila— Ang imo bohok subong sang panong sang mga kanding, nga nagaloko sa kilid sang Galaad.
Song of Songs	6	6	Ang imo mga ngipon kaangay sang panong sang mga oveja, nga nagatakas gikan sa pagpanghugas, nga ang tagsatagsa may kapid, wala sing napatyan sa ila.
Song of Songs	6	7	Ang imo mga pisngi kaangay sang isa ka bilog nga granada sa lipud sang imo takurung.
Song of Songs	6	8	May kan-uman ka hara kag kawaloan ka babayi, kag mga ulay nga dimaisip.
Song of Songs	6	9	Ang akon alimokon, ang akon putli, isa lamang, bugtong sia sang iya iloy, pinili sia sang nag-anak sa iya. Ang babayi nga mga anak nakakita sa iya kag nagtawag sa iya nga bulahan; sang mga hara kag sang mga babayi man, kag nagdayaw sila sa iya.
Song of Songs	6	10	“Sin-o bala sia nga nagalantaw subong sang kaagahon, nga magayon subong sang bulan, matin-aw subong sang adlaw, makakulugmat subong sang hangaway nga may mga hayahay?”
Song of Songs	6	11	Nagdulhog ako sa katamnan sang mga nuez, sa pagtan-aw sang lab-as nga mga tanum sang nalupyakan, sa pagtan-aw kon ang uvas nagpanalingsing, kon ang mga granada nagpamulak.
Song of Songs	6	12	Sa wala ko mahibaloi, ang akon kalag nagpahamtang sa akon sa mga kangga sang akon katawohan nga harianon.
Song of Songs	6	13	Balik, balik, O Sulamnon, balik, balik, agud nga magtolok kami sa imo. Ngaa bala nga matan-aw kamo sa Sulamnon, subong sang sa saut sang Mahanaim?
Song of Songs	7	1	Daw ano katahum sang imo mga tiil sa mga sandalia, O babayi nga anak sang principe! Ang imo matibunog nga mga paa kaangay sang mga huluyason, ang binuhatan sang mga kamut sang sampaton nga panday.
Song of Songs	7	2	Ang imo lawas kaangay sa matipolon nga tagayan nga wala ginakawad-i sing alak nga sinimbog. Ang imo hawak kaangay sa tinumpok nga trigo, nga napalibutan sing mga lirio.
Song of Songs	7	3	Ang imo duha ka soso kaangay sang duha ka tinday nga usa, nga kapid sang gasela.
Song of Songs	7	4	Ang imo liog kaangay sa torre nga tiposo. Ang imo mga mata subong sang mga ponong sa Hesbon, sa luyo sang gawang sang Bat-rabim. Ang imo ilong kaangay sang torre sang Libano, nga nagalantaw nayon sa Damasco.
Song of Songs	7	5	Ang imo olo sa imo kaangay sang Carmelo, kag ang bohok sang imo olo kaangay sang purpura; ang hari nabihag sa iya mga bunghay.
Song of Songs	7	6	Daw ano kagayon kag daw ano kaanyag sa imo, O hinigugma, tungud sa mga kalipay!
Song of Songs	7	7	Ini nga imo kataas kaangay sa palma, kag ang imo mga soso sa iya mga pinungpung.
Song of Songs	7	8	Nagsiling ako nga magasaka ako sa palma kag magakapyot ako sa iya mga paklang. Ang imo mga soso manginsubong sang mga pinungpung sang uvas, kag ang kahumut sang imo ginhawa kaangay sang mga mansanas,
Song of Songs	7	9	kag ang imo baba kaangay sang maayo gid nga alak nga nagadulhog sing matanlas sa akon hinigugma, nga nagadanlug sa mga bibig sang mga nagakatolog.
Song of Songs	7	10	Ako iya sang akon hinigugma, kag ang iya handum nayon sa akon.
Song of Songs	7	11	Kari, hinigugma ko, makadto kita sa latagon, magapabilin kita sa mga minoro;
Song of Songs	7	12	magakadto kita sing aga pa sa mga ulubasan, tan-awon naton kon nagpamukol na ang uvas kon nagbukad na ang mga bukol sang uvas kag kon nagpamulak ang mga granada. Didto ihatag ko sa imo ang akon paghigugma.
Song of Songs	7	13	Ang mga mandragora nagapangamyon, kag sa aton mga ganhaan yara ang tanan nga bagay sang bilidhon nga mga bunga, bag-o kag daan, nga gintigana ko sa imo, O hinigugma ko.
Song of Songs	8	1	O kabay kuntani nga kasubong ka sang akon utud nga lalaki, nga nagsoso sa mga soso sang akon iloy! Kon makita ko ikaw sa luwas, halukan ko ikaw, kag wala gid sing magtamay sa akon.
Song of Songs	8	2	Tuytuyan ko ikaw kag dalhon ikaw sa balay sang akon iloy, nga magtudlo sa akon. Paimnon ko ikaw sang alak nga pinahamutan, sang duga sang akon granada.
Song of Songs	8	3	Ang iya wala nga kamut magsakbay sang akon olo, kag ang iya too nga kamut maghakus sa akon!
Song of Songs	8	4	Ginapasumpa ko kamo, O babayi nga mga anak sang Jerusalem, nga dili ninyo sia pagtublagon ukon pagpukawon ang akon hinigugma tubtub sa luyag niya.
Song of Songs	8	5	Sin-o bala ini nga nagataklad gikan sa kamingawan, nga nagasandig sa iya hinigugma? Sa idalum sang kahoy nga mansanas ginpukaw ko ikaw. Didto ang imo iloy ginsakitan sa imo, didto ginsakitan ang nag-anak sa imo.
Song of Songs	8	6	Ibutang ako subong nga pat-in sa imo kasingkasing, subong nga pat-in sa imo butkon; kay ang gugma makusug subong sang kamatayon, ang kaimon mapintas subong sang Sheol. Ang iya mga idlab mga idlab sang kalayo. ang dabdab sang Ginoo .
Song of Songs	8	7	Ang madamu nga tubig indi makapalong sang gugma, kag ang mga baha indi makalumus sini. Kon ang tawo maghatag tungud sa gugma sang tanan nga pagkabutang sang iya balay, mangintalamayon sia sing bug-os.
Song of Songs	8	8	May diotay kami nga utud nga babayi, kag wala pa sia sing mga soso. Ano bala ang himoon namon tungud sa amon utud nga babayi, sa adlaw nga kagonan sia?
Song of Songs	8	9	Kon sia kuta, magapatindug kami sa ibabaw niya sing torre nga pilak; kag kon ganhaan sia, kuadrohan namon sia sing mga tapi nga cedro.
Song of Songs	8	10	Ako kuta, kag ang akon mga soso kaangay sang mga torre sini; niyan sa iya mga mata subong ako sang isa nga nakakita sing paghidait.
Song of Songs	8	11	Si Salomon may ulubasan sa Baal-hamon; gintugyan niya ang ulubasan sa mga manugbantay; ang tagsa magdala sing isa ka libo ka bilog nga pilak tungud sang iya bunga.
Song of Songs	8	12	Ang akon ulubasan, nga akon gid, yari sa atubangan nakon; ikaw, O Salomon, magaangkon sang isa ka libo, kag duha ka gatus sa mga nagabantay sang iya bunga.
Song of Songs	8	13	Ikaw nga nagapuyo sa mga katamnan, ang mga kaupdanan ko nagpamati sa imo tingug; pabatia ako sini.
Song of Songs	8	14	Dalidali, hinigugma ko, kag manginsubong ka sa gasela ukon sa tinday nga usa sa kabukiran sang mga pahumut.
Ruth	1	1	Sa mga adlaw nga naghukom ang mga hukom may gutum sa duta, kag isa ka lalaki sang Bet-lehem-juda nagkadto sa pagpanlugayaw sa duta sang Moab, sia kag ang iya asawa kag ang iya duha ka anak nga lalaki.
Ruth	1	2	Ang ngalan sang lalaki si Elimelec kag ang ngalan sang iya asawa si Noemi, kag ang ngalan sang iya duha ka anak nga lalaki si Mahalon kag si Quelion; mga Efratanhon sila gikan sa Bet-lehem-juda. Nag-abut sila sa duta sang Moab kag nagpabilin didto.
Ruth	1	3	Apang napatay si Elimelec, nga bana ni Noemi, kag nabilin sia kag ang iya duha ka anak nga lalaki.
Ruth	1	4	Sila nagpangasawa gikan sa mga babayi sang Moab; ang ngalan sang isa si Orpa kag ang ngalan sang isa si Rut. Nagpuyo sila didto sing mga napulo ka tuig;
Ruth	1	5	kag napatay sila nga duha si Mahalon kag si Quelion, gani ang babayi nabayaan sang iya duha ka anak kag sang iya bana.
Ruth	1	6	Niyan nagtindug sia upud ang iya duha ka umagad nga babayi agud nga magbalik sia gikan sa duta sang Moab, kay nakabati sia sa duta sang Moab kon paano nga ang Ginoo nagduaw sa iya katawohan sa paghatag sa ila sing kalan-on.
Ruth	1	7	Gani naggowa sia sa duug diin sia, upud sa iya ang iya duha ka umagad nga babayi, kag naglakat sila sa dalanon sa pagbalik sa duta sang Juda.
Ruth	1	8	Apang si Noemi nagsiling sa iya duha ka umagad nga babayi, “Lakat kamo, magbalik ang tagsa sa inyo sa balay sang iya iloy. Ang Ginoo maghisayo sing malolo sa inyo, subong sang paghisayo ninyo sa mga napatay kag sa akon.
Ruth	1	9	Ang Ginoo mag-tugut nga makakita kamo sing pahuway, ang tagsa sa inyo sa balay sang iya bana!” Niyan ginhalukan sila niya, kag ginbayaw nila ang ila tingug kag naghibi.
Ruth	1	10	Kag sila nagsiling sa iya, “Indi, kondi magapauli kami kaupud nimo sa imo katawohan.”
Ruth	1	11	Apang si Noemi nagsiling, “Balik kamo, mga anak ko, ngaa bala nga maupud kamo sa akon? May mga anak pa bala ako nga lalaki sa akon tiyan agud nga sila mangin-inyo bana?
Ruth	1	12	Balik kamo, mga anak ko, lakat kamo sa inyo dalanon, kay ako tigulang na sa pagpamana. Kon magsiling ako nga may paglaum ako, kon bisan sini nga gab-i makapamana ako kag mag-anak man sing mga lalaki,
Ruth	1	13	busa magahulat bala kamo tubtub nga magdaku sila? Buut bala kamo magpugung sa pagpamana? Indi, mga anak ko, kay nagapakalisud ini sa akon sing labi pa tungud sa inyo kay ang kamut sang Ginoo ginbayaw batok sa akon.”
Ruth	1	14	Niyan ginbayaw nila ang ila tingug kag naghibi liwat; kag si Orpa naghaluk sa iya ugangan, apang si Rut nagkupo sa iya.
Ruth	1	15	Kag si Noemi nagsiling, “Yari karon, ang imo bilas nga babayi nagbalik sa iya katawohan kag sa iya dios; balik ka sonod sa imo bilas nga babayi.”
Ruth	1	16	Apang si Rut nagsiling, “Dili ako pagpilita sa pagbiya sa imo ukon sa pagbalik gikan sa pagsonod sa imo; kay bisan diin ka makadto magakadto ako, kag bisan diin ka mapabilin magapabilin ako; ang imo katawohan mangin-akon katawohan, kag ang imo Dios akon Dios;
Ruth	1	17	kon diin ka mapatay ako mapatay, kag didto ako ilubung. Himoon sang Ginoo sa akon ang amo kag labi pa man kon bisan ang kamatayon magbulag sa imo kag sa akon.”
Ruth	1	18	Kag sang nakita ni Noemi nga malig-on ang iya pagtapat sa pag-upud sa iya, nag-untat sia sa pagpamolong sa iya.
Ruth	1	19	Gani naglakat sila nga duha tubtub nga nag-abut sa Bet-lehem. Kag sang nagsulud sila sa Bet-lehem, ang bug-os nga banwa nagdapo sa ila; kag ang mga babayi nagsiling, “Amo bala ini si Noemi?”
Ruth	1	20	Sia nagsiling sa ila, “Dili ninyo ako pagtawga Noemi, kondi tawga ako Mara, kay ang Makaako naghisayo sing mapait sa akon.
Ruth	1	21	Ako naggowa nga puno, kag ang Ginoo nagpapauli sa akon nga wala sing dala. Ngaa bala nga ginatawag ninyo ako Noemi, sa ginatan-aw nga ang Ginoo nagpamatuud batok sa akon kag ang Makaako nagpasakit sa akon?”
Ruth	1	22	Gani nagbalik si Noemi, kag si Rut nga Moabnon nga iya umagad nga babayi upud sa iya, nga nagbalik gikan sa duta sang Moab. Kag nag-abut sila sa Bet-lehem sa pamuno sang ani sang sebada.
Ruth	2	1	Karon si Noemi may lalaking himata sang iya bana, lalaki nga gamhanan sa manggad, gikan sa panimalay ni Elimelec, kag ang iya ngalan si Boaz.
Ruth	2	2	Kag si Rut nga Moabnon nagsiling kay Noemi, “Tugutan mo ako karon sa pagkadto sa uma, kag magpanaghaw sa tunga sang mga uhay sang uyas sa olihi sang tawo nga mahamut-an ako sa iya itololok.” Kag sia nagsiling sa iya, “Lakat, anak ko.”
Ruth	2	3	Gani naglakat sia kag nag-abut kag nagpanaghaw sa uma sa olihi sang mga mangangani; kag kapalaran niya nga nakaabut sa puna sang uma nga iya ni Boaz, nga gikan sa panimalay ni Elimelec.
Ruth	2	4	Kag yari karon, si Boaz nag-abut gikan sa Bet-lehem; kag sia nagsiling sa mga mangangani, “Ang Ginoo mag-upud sa inyo!” Kag sila nagsabat sa iya, “Ang Ginoo magpakamaayo sa imo.”
Ruth	2	5	Niyan si Boaz nagsiling sa iya alagad nga ginpadumala sa mga mangangani, “Kay sin-o bala pamatan-on nga babayi ini?”
Ruth	2	6	Kag ang alagad nga ginpadumala sa mga mangangani nagsabat, “Ini pamatan-on nga Moabnon nga nagbalik upud ni Noemi gikan sa duta sang Moab.
Ruth	2	7	Nagsiling sia, ‘Pasaghawa ako, ginaampo ko sa imo, kag papuluta sa olihi sang mga mangangani sa tunga sang mga linaylay.’ Gani sia nagkari, kag nagpadayon kutub sa aga tubtub karon, luwas nga nagpahuwayhuway sia sa balay.”
Ruth	2	8	Niyan si Boaz nagsiling kay Rut, “Wala ka bala makabati, anak ko nga babayi? Dili ka magkadto sa pagpanaghaw sa iban nga uma ukon maghalin diri, kondi pabilin diri sa akon mga pamatan-on nga babayi.
Ruth	2	9	Itolok ang imo mga mata sa uma nga ginaani nila, kag sonod ka sa ila. Wala ko bala pagpaandami ang mga pamatan-on nga lalaki nga indi ka nila pagkuhiton? Kag kon uhawon ka, kadto sa mga suludlan kag mag-inum sang sinag-ob sang mga pamatan-on nga lalaki.”
Ruth	2	10	Niyan nagyaub sia, nga nagahapa sa duta, kag nagsiling sa iya, “Ngaa bala nakapahamuut ako sa imo itololok, nga magtamud ka sa akon, sa ginatan-aw nga ako dumuloong?”
Ruth	2	11	Apang si Boaz nagsabat sa iya, “Napahayag sa akon sing bug-os ang tanan nga imo nahimo sa imo ugangan nga babayi kutub sang pagkapatay sang imo bana, kag paano nga ginbayaan mo ang imo amay kag ang imo iloy kag ang duta nga imo natawohan kag nagkari ka sa katawohan nga wala mo makilala sadto anay.
Ruth	2	12	Magtumbas ang Ginoo sang imo binuhatan, kag tuman nga balus ihatag sa imo sang Ginoo , ang Dios sang Israel, nga sa idalum sang iya mga pakpak nagkari ka sa pagdangup!”
Ruth	2	13	Niyan sia nagsiling, “Magmahamut-an ako sa imo itololok, ginoo ko, kay ginlipay mo ako kag nagpamolong ka sing malolo sa imo ulipon nga babayi, bisan indi ako subong sang isa sang imo mga ulipon nga babayi.”
Ruth	2	14	Kag sa tigkalaon si Boaz nagsiling sa iya, “Kari diri, kag magkaon sang tinapay, kag itusmog ang imo hungit sa langgaw.” Gani naglingkod sia sa luyo sang mga mangangani; kag gintunghol nila sa iya ang sinanlag nga uyas; kag nagkaon sia kag nabusug, kag may nabilin.
Ruth	2	15	Kag sang nagtindug sia sa pag-panaghaw, si Boaz nagsogo sa iya mga pamatan-on nga lalaki, nga nagasiling, “Pasaghawa sia bisan sa tunga sang mga linaylay, kag indi sia pagsawaya.
Ruth	2	16	Kag maggabut man nga sa iya sa mga binugkos, kag bayaan ini kag ipasaghaw sa iya, kag indi sia pagsabdonga.”
Ruth	2	17	Gani nagpanaghaw sia sa uma tubtub sa kahaponon; niyan ginwaswas niya ang iya nasaghaw, kag ini mga isa ka efa nga sebada.
Ruth	2	18	Kag gindala niya ini kag nagsulud sa banwa; ang iya ugangan nga babayi nakakita sang iya nasaghaw, kag gindala niya kag ginhatag sa iya ang nabilin nga kalan-on sa tapus nga nabusug sia.
Ruth	2	19	Kag nagsiling sa iya ang iya ugangan nga babayi, “Diin ka bala mag-panaghaw karon nga adlaw? Kag diin ka bala magpangabudlay? Pinakamaayo ang nagkilala sa imo.” Gani sia nagpahayag sa iya ugangan kon kay sin-o sia magpangabudlay, kag nagsiling, “Ang ngalan sang lalaki nga sa iya nagpangabudlay ako karon nga adlaw amo si Boaz.”
Ruth	2	20	Kag si Noemi nagsiling sa iya umagad nga babayi, “Pinakamaayo sia sang Ginoo , nga wala sia magpugung sang iya kalolo sa mga buhi ukon sa mga patay!” Nagsiling man sa iya si Noemi, “Ang lalaki aton himata, isa sang aton malapit nga mga himata.”
Ruth	2	21	Kag si Rut nga Moabnon nagsiling, “Hoo, nagsiling sia sa akon, ‘Magmalapit ka sa akon mga pamatan-on nga lalaki, tubtub nga matapus nila ang tanan nga akon alanyon.’”
Ruth	2	22	Kag si Noemi nagsiling kay Rut nga iya umagad, “Maayo, anak ko, nga nagalakat ka kaupud sang iya mga alagad nga babayi, kag nga indi ka makita nila sa iban nga uma.”
Ruth	2	23	Gani nagmalapit sia sa mga babayi nga mga alagad ni Boaz, sa pagpanaghaw tubtub nga natapus ang ani sang sebada kag sang trigo; kag nagpuyo sia upud sa iya ugangan.
Ruth	3	1	Niyan si Noemi nga iya ugangan nga babayi nagsiling sa iya, “Anak ko, indi bala ako magpangita sa imo sing kapahuwayan, agud nga magmaayo ka?
Ruth	3	2	Karon si Boaz indi bala aton himata, nga sa iya mga pamatan-on nga babayi nag-upud ka? Yari karon, nagapahangin sia sing sebada sa sini nga gab-i sa linasan.
Ruth	3	3	Busa paninlo ka kag panghaplas ka, kag magsuklub sang imo panapton kag dulhog ka pakadto sa linasan; apang dili ka magpahilum sa lalaki tubtub nga makatapus sia sa pagkaon kag pag-inum.
Ruth	3	4	Apang kon sia maghigda, tandaan mo ang duug nga iya higdaan; niyan, magsulud ka kag buksan ang iya mga tiil kag maghigda ka; kag sugiran ka niya sang himoon mo.”
Ruth	3	5	Kag nagsiling sia sa iya, “Himoon ko ang tanan nga ginasiling mo.”
Ruth	3	6	Gani nagdulhog sia pa linasan kag naghimo sono sa tanan nga ginsogo sa iya sang iya ugangan.
Ruth	3	7	Kag sang nakakaon kag nakainum si Boaz, kag ang iya tagiposoon masadya, nagkadto sia sa paghigda sa kilid sang tinumpok sang uyas. Niyan nagpalapit sia sing mahinay, kag ginbuksan ang iya mga tiil, kag naghigda sia.
Ruth	3	8	Sa tunga ang gab-i ang lalaki nakibot, kag nagliso sia, kag yari karon, isa ka babayi nagahigda sa iya tiilan!
Ruth	3	9	Nagsiling sia, “Sin-o ka bala?” Kag nagsabat sia, “Ako si Rut, nga imo ulipon; taklapi sang imo bayo ang imo ulipon, kay ikaw malapit nga himata.”
Ruth	3	10	Kag nagsiling sia, “Pakamaayohon ka sang Ginoo , anak ko; nakapakita ka sing labi pa nga kalolo sa katapusan sang sa kamunoan, sanglit nga wala ka magsonod sa mga pamatan-on nga lalaki, bisan imol ukon manggaranon.
Ruth	3	11	Kag karon, anak ko, dili ka magkahadluk, himoon ko sa imo ang tanan nga imo ginasiling, kay ang bug-os nga banwa sang akon katawohan nakahibalo nga ikaw babayi nga takus.
Ruth	3	12	Kag karon matuud nga ako malapit nga himata, apang may himata nga labi pa kalapit sa akon.
Ruth	3	13	Pabilin sini nga gab-i kag sa pagkaaga, kon tumanon niya sa imo ang bahin sang himata, maayo; tuguti sia sa paghimo sang bahin sang himata; apang kon indi sia buut maghimo sang bahin sang himata sa imo, niyan, himoon ko ang bahin sang himata sa imo, sa nagakabuhi ang Ginoo . Higda ka tubtub sa aga.”
Ruth	3	14	Gani naghigda sia sa iya tiilan tubtub sa aga, apang nagbangon sia sa indi pa magkilalahay ang isa sa isa; kag si Boaz nagsiling, “Dili mahibaloan nga ang babayi nagkari sa linasan.”
Ruth	3	15	Kag nagsiling sia, “Dalha ang takurung nga yara sa imo kag uyati ini.” Gani ini iya gin-uyatan, kag nagsukub sia sing anum ka sukub sang sebada, kag ginpatus-on sa iya; niyan nagsulud sia sa banwa.
Ruth	3	16	Kag sang nag-abut sia sa iya ugangan, sia nagsiling, “Paano ka, anak ko?” Niyan nagsugid sia sa iya sang tanan nga nahimo sang lalaki sa iya,
Ruth	3	17	nga nagsiling sia, “Ining anum ka sukub sang sebada ginhatag niya sa akon, kay nagsiling sia, ‘Dili ka maglakat nga walay dala sa imo ugangan.’”
Ruth	3	18	Si Noemi nagsiling, “Pahimonong ka, anak ko, tubtub nga mahibaloan mo ang maabutan sang butang, kay ang lalaki indi magpahuway, tubtub nga matapus niya ang butang sining adlaw.”
Ruth	4	1	Kag si Boaz nagtaklad sa gawang kag naglingkod sia didto; kag yari karon, nagligad ang malapit nga himata nga ginsambit ni Boaz. Sa iya nagsiling si Boaz, “Hoy, kwan! hapit, lingkod diri”; kag naghapit sia kag naglingkod.
Ruth	4	2	Kag si Boaz nagkuha sing napulo ka lalaki sang mga tigulang sang banwa, kag nagsiling, “Lingkod kamo diri;” gani sila naglingkod.
Ruth	4	3	Niyan nagsiling sia sa malapit nga himata, “Si Noemi, nga nagbalik gikan sa duta sang Moab, nagabaligya sing puna sang duta nga iya sang aton utud nga si Elimelec.
Ruth	4	4	Gani ako naghunahuna sa pagpabutyag sini sa imo, nga nagasiling, Bakla ini sa atubangan sang mga nagalingkod diri, kag sa atubangan sang mga tigulang sang akon katawohan. Kon ikaw buut maggawad sini, gawara ini; apang kon indi ka buut maggawad sini, niyan sugiri ako, agud nga mahibaloan ko, kay luwas sa imo wala sing iban nga maggawad sini, kag ako madason sa imo.” Kag sia nagsiling, “Akon gawaron ini.”
Ruth	4	5	Niyan nagsiling si Boaz, “Sa adlaw nga baklon mo ang uma gikan sa kamut ni Noemi, kinahanglan baklon mo man ini gikan kay Rut nga Moabnon, ang asawa sang napatay, sa pagbangon sang ngalan sang napatay sa iya panublion.”
Ruth	4	6	Niyan nagsiling ang malapit nga himata, “Indi ako sarang makagawad sini nga sa akon, basi masamad ko ang akon panublion. Kuhaa nga sa imo ang akon kinamatarung sa paggawad, kay indi ako sarang makagawad sini.”
Ruth	4	7	Karon ini amo ang kinabatasan sang una nga tion sa Israel nahanungud sa paggawad kag nahanungud sa pagbaylohanay: sa pagpalig-on sang tanan nga butang, ang tawo maghukas sang iya sapin kag maghatag sini sa iya isigkatawo, kag amo ini ang bagay sang pagpamatuud sa Israel.
Ruth	4	8	Gani sang nagsiling ang malapit nga himata kay Boaz, “Bakla nga sa imo,” ginhukas niya ang iya sapin.
Ruth	4	9	Niyan si Boaz nagsiling sa mga tigulang kag sa bug-os nga katawohan, “Kamo mga saksi sa sini nga adlaw nga nabakal ko ang tanan nga iya ni Elimelec kag ang tanan nga ila ni Quelion kag ni Mahalon gikan sa kamut ni Noemi.
Ruth	4	10	Labut pa si Rut nga Moabnon, ang asawa ni Mahalon, nabakal ko nga akon asawa, sa pagbangon sang ngalan sang napatay sa iya panublion, agud nga ang ngalan sang napatay indi mawala gikan sa tunga sang iya mga utud kag gikan sa gawang sang iya duug; kamo mga saksi sini nga adlaw.”
Ruth	4	11	Niyan ang tanan nga katawohan nga yara sa gawang, kag ang mga tigulang, nagsiling, “Mga saksi kami. Ang Ginoo maghimo sang babayi, nga magasulud sa imo balay, kaangay kay Raquel kag kay Lea, ang duha nga nagpatindug sang balay sang Israel. Magmangintakus ka sa Efrata kag magmanginbantug ka sa Bet-lehem;
Ruth	4	12	kag magmanginkaangay ang imo balay sa balay ni Perez, nga gin-anak ni Tamar kay Juda, bangud sa kaliwat nga ihatag sang Ginoo sa imo paagi sini nga pamatan-on nga babayi.”
Ruth	4	13	Gani ginkuha ni Boaz si Rut kag sia nangin-iya asawa; kag naghiusa sia sa iya, kag ginpapanamkon sia sang Ginoo , kag nag-anak sia sing lalaki.
Ruth	4	14	Niyan, ang mga babayi nagsiling kay Noemi, “Pakamaayohon ang Ginoo , nga wala magpakulang sa imo sini nga adlaw sing malapit nga himata; kag manginbantug ang iya ngalan sa Israel!
Ruth	4	15	Sia manginmanugpasag-uli sang kabuhi sa imo kag sia manginmanugsagud sa imo katigulangon; kay ang imo umagad nga nagahigugma sa imo, nga labi pa sa imo sa pito ka anak nga lalaki, nag-anak sa iya.”
Ruth	4	16	Niyan ginkuha ni Noemi ang bata kag ginkongkong sia sa iya dughan, kag nanginsisiwa sa iya.
Ruth	4	17	Kay ang mga babayi nga iya mga kasilingan naghingalan sa iya, nga nagasiling, “May isa ka anak nga lalaki nga natawo kay Noemi.” Ginhingalanan nila sia Obed; sia amay ni Jesse, ang amay ni David.
Ruth	4	18	Karon amo ini ang mga kaliwatan ni Perez: si Perez amay ni Hesron,
Ruth	4	19	si Hesron amay ni Ram, si Ram amay ni Aminadab,
Ruth	4	20	si Aminadab amay ni Naason, si Naason amay ni Salmon,
Ruth	4	21	si Salmon amay ni Boaz, si Boaz amay ni Obed,
Ruth	4	22	si Obed amay ni Jesse, kag si Jesse amay ni David.
Romans	1	1	Si Pablo, nga ulipon ni Jesu-Cristo, nga gintawag nga pinadala, nga ginpain sa maayong balita sang Dios
Romans	1	2	nga ginsaad niya nga daan paagi sa iya mga manalagna sa balaan nga mga kasulatan,
Romans	1	3	nahanungud sa iya Anak, nga natawo sa kaliwat ni David sono sa unud
Romans	1	4	kag gintangdoan nga Anak sang Dios nga may gahum sono sa Espiritu sang pagkabalaan paagi sa pagkabanhaw, si Jesu-Cristo nga aton Ginoo,
Romans	1	5	nga paagi sa iya nakabaton kami sang bugay kag pagkapinadala nga sa katumanan sang pagtoo sa tunga sang tanan nga pungsud tungud sa iya ngalan,
Romans	1	6	nga sa tunga nila amo man kamo nga gintawag nga iya ni Jesu-Cristo;
Romans	1	7	Sa tanan nga yara sa Roma nga mga hinigugma sang Dios, nga gintawag nga mga balaan: Ang bugay sa inyo kag paghidait nga gikan sa Dios nga aton Amay kag kay Ginoong Jesu-Cristo.
Romans	1	8	Sa nahauna, nagapasalamat ako sa akon Dios paagi kay Jesu-Cristo tungud sa inyo tanan, bangud nga ang inyo pagtoo ginabantala sa bug-os nga kalibutan.
Romans	1	9	Kay saksi ko ang Dios, nga akon gina-alagad sa akon espiritu sa maayong balita sang iya Anak, nga sa walay langan ginasambit ko kamo sa gihapon sa akon mga pangamuyo,
Romans	1	10	nga nagapangabay kon sa bisan ano nga bagay karon sa katapusan mapatigayon ako sang kabubut-on sang Dios sa pagkara sa inyo.
Romans	1	11	Kay nagahandum ako sa pagpakigkita sa inyo, agud nga mapaambit ko sa inyo ang mga hiyas nga espirituhanon sa pagpalig-on sa inyo,
Romans	1	12	nga amo, nga kita paglipayon sang pagtoo sang tagsatagsa, ang inyo kag akon.
Romans	1	13	Ako buut, mga kauturan, nga kamo makasayud nga sa masunsun naghumut ako sa pagkara sa inyo (apang tubtub karon ginasablagan ako), agud nga may bunga ako sa inyo man subong sa iban sang mga Gentil.
Romans	1	14	May utang ako sa mga Griego kag sa mga barbaro, sa mga maalam kag sa mga buangbuang;
Romans	1	15	gani ginahandum ko gid ang pagwali sang maayong balita sa inyo man nga yara sa Roma.
Romans	1	16	Kay wala ko ginakahuya ang maayong balita: ini amo ang gahum sang Dios nga sa kaluwasan sa tagsatagsa nga nagatoo, sa Judio sing una kag sa Griego man.
Romans	1	17	Kay sa sini ginapahayag ang pagkamatarung sang Dios paagi sa pagtoo nga sa pagtoo; subong nga nasulat na, “Ang matarung magakabuhi paagi sa pagtoo.”
Romans	1	18	Kay ang kasingkal sang Dios ginapahayag gikan sa langit batok sa tanan nga pagkadidiosnon kag pagkadimatarung sang mga tawo nga bangud sang ila pagkadimatarung ginapunggan ang kamatooran.
Romans	1	19	Bangud nga ang makilala nahanungud sa Dios hayag sa ila, kay ginpahayag ini sang Dios sa ila.
Romans	1	20	Ang dimakita nga mga pagkahimpit niya, nga amo, ang iya walay katapusan nga gahum kag pagkadios, kutub sa pagtuga sang kalibutan nahantup sing maathag sa mga butang nga nahimo. Gani wala sila sing balibad;
Romans	1	21	kay bisan nakakilala sila sa Dios wala nila paghimayaa sia subong nga Dios ukon nagpasalamat sa iya, kondi nanginwalay pulus sa ila mga hunahuna kag ang ila mga painoino nga pakok gindulman.
Romans	1	22	Sa ila pagpadayag nga mga maalam, nanginbuangbuang sila,
Romans	1	23	kag nagbaylo sang himaya sang Dios nga dimadinulunton sa kaanggid sang mga larawan sang tawo nga madinulunton ukon mga pispis ukon mga sapat nga apat sing tiil ukon mga sapat nga nagasaug.
Romans	1	24	Busa ginpatumbayaan sila sang Dios sa mga kailigbon sang ila mga tagiposoon sa kahigkoan, sa pagpakahuya sang ila mga lawas sa tunga nila,
Romans	1	25	kay ginbaylo nila sa butig ang kamatooran sang Dios kag nagsimba kag nag-alagad sang tinuga sa baylo sang Manunuga, nga dalayawon sa gihapon! Kabay pa.
Romans	1	26	Sa sining kabangdanan ginpatumbayaan sila sang Dios sa mga balatyagon nga makahuluya. Ang ila kababayin-an nagbaylo sang mga paggamit nga kinaugali sa mga batok sa kinaugali,
Romans	1	27	kag sa amo man nga bagay ang kalalakin-an nagabiya sang kinaugali nga mga paggamit sang mga babayi kag nasonog sa ila kailigbon sa isa kag isa, ang mga lalaki sa mga lalaki nagabuhat sang makahuluya kag nagabaton sa ila mga kaugalingon sang silot nga nagakaigo sa ila sayup.
Romans	1	28	Kag sanglit nagdumili sila sa pagkilala sa Dios, ginpatumbayaan sila sang Dios sa panghunahuna nga dunut kag sa paggawi nga dinagakaigo.
Romans	1	29	Napun-an sila sang tanan nga pagkadimatarung, pagkamalaut, pagkamahamkonon, pagkamalain. Puno sang kahisa, pagpatay, pinuyas, limbong, kadaut, mga palakutsokutso sila,
Romans	1	30	mga malibakon, madinumuton sa Dios, matampalason, palabilabihon, hagakan, mga manugpatok sang malaut nga mga butang, dimatinumanon sa mga ginikanan,
Romans	1	31	mga walay paghangup, dimasaligan, walay gugma, dimaloloy-on.
Romans	1	32	Bisan sila nakahibalo sang pagsolondan sang Dios nga ang mga nagahimo sang amo nga mga butang takus sa kamatayon, indi lamang nagahimo sila sang amo kondi man nagapahanugut sa nagahimo sini.
Romans	10	1	Mga kauturan, ang handum sang akon tagiposoon kag ang akon pangamuyo sa Dios tungud sa ila amo nga maluwas sila.
Romans	10	2	Nagasaksi ako sa ila nga may pagkakugi sila tungud sa Dios, apang indi sono sa ihibalo.
Romans	10	3	Kay, sa wala nila mahibaloi ang pagkamatarung gikan sa Dios, kag sa nagatinguha sa pagtukud sang ila kaugalingon, wala sila magpasakup sa pagkamatarung sang Dios.
Romans	10	4	Kay si Cristo amo ang katapusan sang kasogoan, agud nga mapakamatarung ang tagsatagsa nga may pagtoo.
Romans	10	5	Si Moises nagasulat nga ang tawo nga nagahimo sang pagkamatarung nga sono sa kasogoan magakabuhi paagi sini.
Romans	10	6	Apang ang pagkamatarung nga sono sa pagtoo nagasiling, Dili ka magsiling sa imo tagiposoon, “Sin-o bala ang magasaka sa langit?” (kon sayoron, sa pagpapanaug kay Cristo)
Romans	10	7	ukon “Sin-o bala ang magapanaug sa kadadalman?” (kon sayoron, sa pagpasaka kay Cristo gikan sa mga patay).
Romans	10	8	Apang ano bala ang ginasiling sini? Malapit sa imo ang polong, sa imo baba kag sa imo tagiposoon (kon sayoron, ang polong sang pagtoo nga aton ginawali);
Romans	10	9	bangud nga, kon itu-ad mo sang imo baba nga si Jesus Ginoo kag magtoo sa imo tagiposoon nga ang Dios nagbanhaw sa iya, maluwas ka.
Romans	10	10	Kay sa tagiposoon ang tawo nagatoo nga sa pagkamatarung, kag sa baba ang pagtu-ad ginahimo nga sa kaluwasan.
Romans	10	11	Ang kasulatan nagasiling, “Ang bisan sin-o nga nagatoo sa iya indi pagpakahuy-an.”
Romans	10	12	Kay walay ginkalainan sa Judio kag Griego; kay ang amo nga Ginoo man Ginoo sang tanan kag nagahatag sang iya mga manggad sa tanan nga nagapanawag sa iya.
Romans	10	13	Kay, “ang bisan sin-o nga magtawag sa ngalan sang Ginoo maluwas.”
Romans	10	14	Apang paano bala ang pagpanawag nila sa iya nga wala nila matoohi? Kag paano bala ang pagtoo nila sa iya nga wala nila mabatii? Kag paano bala ang pagkabati nila kon walay manugwali?
Romans	10	15	Kag paano bala ang pagwali nila kon indi sila pag-ipadala? Subong sang nasulat na, “Daw ano katahum sang mga tiil sang mga nagabantala sang maayong balita!”
Romans	10	16	Apang indi ang tanan sa ila nagtuman sang maayong balita; kay si Isaias nagasiling, “Ginoo, sin-o bala ang nagtoo sang amon ginbalita?”
Romans	10	17	Gani ang pagtoo nagaabut gikan sa ginapamatian, kag ang ginapamatian paagi sa polong ni Cristo.
Romans	10	18	Apang nagapamangkot ako, wala bala sila makabati? Hoo sa pagkamatuud; kay “Ang ila tingug naglapnag sa bug-os nga duta, kag ang ila mga polong tubtub sa mga ukbong sang kalibutan.”
Romans	10	19	Sa liwat nagapamangkot ako, wala bala makahangup ang Israel? Sa nahauna si Moises nagasiling, “Papaimonon ko kamo sa sinang indi pungsud; sa pungsud nga nawad-an sing paino-ino paakigon ko kamo.”
Romans	10	20	Niyan si Isaias masidla gid sa pagsiling, “Nakita ako sang mga wala magpangita sa akon; nangindayag ako sa mga wala magpamangkot nahanungud sa akon.”
Romans	10	21	Apang nahanungud sa Israel nagasiling sia, “Sa bug-os nga adlaw gin-untay ko ang akon mga kamut sa katawohan nga dimatinumanon kag malalison.”
Romans	11	1	Niyan nagapamangkot ako, ginsikway bala sang Dios ang iya katawohan? Malayo ina! Ako akon Israelnon, kaliwat ni Abraham, sa kabikahan ni Benjamin.
Romans	11	2	Ang Dios wala magsikway sang iya katawohan nga iya nakilala nga daan. Wala bala ninyo mahibal-i ang ginasiling sang kasulatan nahanungud kay Elias, kon paano nga nagapanumbung sia sa Dios batok sa Israel?
Romans	11	3	“Ginoo, ginpatay nila ang imo mga manalagna, ginwagwag nila ang imo mga halaran, kag nabilin ako nga isa lamang, kag ginatinguha nila ang akon kabuhi.”
Romans	11	4	Apang ano bala ang sabat sang Dios sa iya? “May ginbilin ako nga sa akon nga pito ka libo ka tawo nga wala magpilo sang tuhud kay Baal.”
Romans	11	5	Gani man sa karon nga tion may nabilin sono sa pagpili sang bugay.
Romans	11	6	Apang kon paagi sa bugay, indi na sa mga buhat; sa iban nga bagay ini indi na bugay.
Romans	11	7	Niyan ano bala? Ang ginapangita sang Israel wala niya maagum. Ang pinili nakaagum sini, apang ang nabilin ginpatig-a,
Romans	11	8	sono sa nasulat na, “Ang Dios naghatag sa ila sing espiritu sang pagkadimabinatyagon, mga mata nga indi makakita kag mga dulunggan nga indi makabati, tubtub sini gid nga adlaw.”
Romans	11	9	Kag si David nagasiling, “Pabaya-i ang ila piesta nga manginsiod kag tiglapak, kasandaran kag tumbas sa ila;
Romans	11	10	pabaya-i nga magdulum ang ila mga mata agud nga indi sila makakita, kag magsioktot sa gihapon ang ila mga likod.”
Romans	11	11	Gani nagapamangkot ako, nasandad bala sila agud nga mapukan? Malayo ina! Apang paagi sa ila pagkapukan nag-abut ang kaluwasan sa mga Gentil, sa pagpaimon sang Israel.
Romans	11	12	Karon kon ang ila pagkapukan amo ang kamanggaran sang kalibutan, kag kon ang kadulaan nila kamanggaran sang mga Gentil, daw ano pa gid ang bug-os nila nga pagpasakup!
Romans	11	13	Karon nagahambal ako sa inyo nga mga Gentil. Niyan sanglit ako pinadala sa mga Gentil, ginapakadaku ko ang akon pagpangabudlay
Romans	11	14	agud nga mapaimon ko ang mga masigka-Judio ko, kag sa amo maluwas ang iban sa ila.
Romans	11	15	Kay kon ang pagsikway sa ila amo ang pagpasag-uli sang kalibutan, mangin-ano bala ang pagbaton sa ila kondi kabuhi gikan sa mga patay?
Romans	11	16	Kon ang nahaunang bahin sang linamas balaan, amo man ang kabilogan; kag kon ang gamut balaan, amo man ang mga sanga.
Romans	11	17	Apang kon ang iban sang mga sanga ginbanggi, kag ikaw, talonon nga olivo, ginsumpay sa tal-us nila sa pag-ambit sang kabuganaan sang olivo,
Romans	11	18	dili ka magpabugal sa mga sanga. Kon magpabugal ka, dumduma nga indi ikaw ang nagasakdag sang gamut, kondi ang gamut nagasakdag sa imo.
Romans	11	19	Magasiling ka, “Ang mga sanga ginbanggi agud nga ako masumpay.”
Romans	11	20	Matuud ina. Bangud sang ila pagkadimatinoohon ginbanggi sila, apang ikaw nagatindug sing malig-on paagi lamang sa imo pagtoo. Gani dili ka magmatinaastaason, kondi magmahinadlukon.
Romans	11	21	Kay kon ang Dios wala magpaiway sa mga sanga nga unay, indi man sia magpaiway sa imo.
Romans	11	22	Niyan tan-awa ang pagkaayo kag ang pagkaid-id sang Dios: pagkaid-id sa mga nagkapukan, apang sa imo, ang pagkaayo sang Dios, kon magpadayon ka sa iya pagkaayo; kay kon indi ikaw man tapson.
Romans	11	23	Kag bisan ang iban, kon indi sila magpadayon sa ila pagkadimatinoohon, isumpay, kay ang Dios may gahum sa pagsumpay liwat sa ila.
Romans	11	24	Kay kon ikaw gin-utud nga sa kinaugali gikan sa olivo nga talonon, kag ginsumpay, batok sa kinaugali, sa maayong olivo, daw ano pa gid ini sila nga kinaugali nga mga sanga nga isumpay sa ila kaugalingon nga olivo.
Romans	11	25	Buut ko, mga kauturan, nga inyo mahibaloan ining tinago, basi kon magpakaalam kamo sa inyo kaugalingon nga hunahuna: ang pagpatig-a nag-abut sa bahin sang Israel, tubtub ang kabug-osan sang mga Gentil makasulud,
Romans	11	26	kag gani ang bug-os nga Israel maluwas; subong sang nasulat na, “Magagikan sa Sion ang Manluluwas, sia magapahilayo kay Jacob sang pagkadidiosnon”;
Romans	11	27	“kag ini amo ang akon katipan sa ila kon kuhaon ko ang ila mga sala.”
Romans	11	28	Nahanungud sa maayong balita mga kaaway sila sang Dios, tungud sa inyo; apang nahanungud sa pagpili mga hinigugma sila tungud sa ila mga ginikanan.
Romans	11	29	Kay ang mga dolot kag pagtawag sang Dios indi maliwat.
Romans	11	30	Kay subong nga kamo sa tion nga nagligad mga dimatinumanon sa Dios apang karon naka-agum sing kalooy bangud sa pagkadimatinumanon nila,
Romans	11	31	amo man ini sila karon mga dimatinumanon agud nga paagi sa kalooy nga ginpakita sa inyo sila man makaagum karon sing kalooy.
Romans	11	32	Kay ginpabayaan sang Dios ang tanan nga tawo sa pagkadimatinumanon, agud nga malooy sia sa tanan.
Romans	11	33	O pagkadalum sang kamanggaran kag kaalam kag ihibalo sang Dios! Pagkadimatungkad sang iya mga paghukom kag pagkadimausoy sang iya mga dalanon!
Romans	11	34	“Kay si sin-o bala ang nakahibalo sang hunahuna sang Ginoo, ukon sin-o bala ang nanginmanuglaygay niya?”
Romans	11	35	“Ukon sin-o bala ang nakahatag sa iya sing dolot agud nga mabayaran sia?”
Romans	11	36	Kay gikan sa iya kag paagi sa iya kag tungud sa iya ang tanan nga butang. Sa iya ang himaya sa gihapon. Kabay pa.
Romans	12	1	Busa ginapakilooy ko sa inyo, mga kauturan, bangud sang mga kalooy sang Dios, sa pagdolot sang inyo mga lawas subong nga halad nga buhi, balaan kag kalahamut-an sa Dios, nga amo ang inyo espirituhanon nga pagsimba.
Romans	12	2	Dili kamo magpauyon sa sining kalibutan kondi magbalhin kamo paagi sa pagbag-o sang inyo painoino, agud nga inyo matilawan kon ano ang maayo kag kalahamut-an kag himpit nga kabubut-on sang Dios.
Romans	12	3	Kay paagi sa bugay nga ginhatag sa akon nagasiling ako sa tagsa ka tawo nga yara sa inyo nga dili maghunahuna sang iya kaugalingon sing mataas pa sa dapat niya paghunahunaon, kondi maghunahuna sing but-anan, sono sa talaksan sang pagtoo nga ginbahin sang Dios sa tagsa ka tawo.
Romans	12	4	Kay subong nga may madamu kita nga bahin sa isa ka lawas, kag ang tanan nga bahin indi isa lamang sing hilikuton,
Romans	12	5	amo man kita, bisan madamu, isa ka lawas kay Cristo, kag ang tagsatagsa kabahin sang isa kag isa.
Romans	12	6	Sa may mga hiyas kita nga nagakatuhaytuhay sono sa bugay nga ginhatag sa aton, gamiton naton sila: kon sa pagpanagna, sono sa talaksan sang aton pagtoo;
Romans	12	7	kon sa pag-alagad, sa aton pag-alagad; ang nagapanudlo, sa iya pagpanudlo;
Romans	12	8	ang nagapanglaygay, sa iya pagpanglaygay; ang nagahatag, sa pagka-alwan; ang nagabulig, magmaukud; ang nagakalooy, magmalipayon.
Romans	12	9	Magdisalimpapaw ang gugma; kangil-ari ang malaut, magkapyot sing malig-on sa maayo;
Romans	12	10	sa gugma sang paghiliutud magmalolo kamo ang isa sa isa; sa kadungganan pasulabihon ang iban.
Romans	12	11	Magmakugihon, magmainit sa Espiritu, alagda ang Ginoo.
Romans	12	12	Magkalipay sa inyo paglaum, magpailub sa inyo kangitngitan, magpadayon sing malig-on sa pangamuyo.
Romans	12	13	Magbulig sa mga kinahanglanon sang mga balaan, magmaabiabihon.
Romans	12	14	Pakamaayoha ang mga nagahingabut sa inyo; magpakamaayo kag dili magpakalaut sa ila.
Romans	12	15	Magkalipay kaupud sang mga nagakalipay, maghibi kaupud sang mga nagahibi.
Romans	12	16	Mag-isa sing hunahuna; dili magmatinaastaason, kondi magbuylog sa mga kubus; dili magpakamaalam sa inyo kaugalingon nga hunahuna.
Romans	12	17	Dili magbayad sa bisan kay sin-o sing malaut sang malaut, apang maghimulat sang butang nga dungganon sa atubangan sang tanan nga tawo.
Romans	12	18	Kon mahimo, sa masarangan ninyo, magpakighidait sa tanan nga tawo.
Romans	12	19	Dili kamo magtimalus, mga hinigugma, kondi pabayai ini sa kasingkal sang Dios; kay nasulat na, “Akon ang pagtimalus, ako ang magatumbas, nagasiling ang Ginoo.”
Romans	12	20	Dili, “kon ang imo kaaway ginagutum, pakaona sia; kon ginauhaw sia, paimna sia; kay sa paghimo mo sini magatumpi ka sing mga baga sa iya olo.”
Romans	12	21	Dili magpadaug sa malaut, kondi dag-a ang malaut paagi sa maayo.
Romans	13	1	Ang tagsa ka tawo magpasakup sa pagbulut-an nga nagadumala. Kay walay pagbulut-an nga indi gikan sa Dios, kag ang karon nga mga pagbulut-an tinangdoan sang Dios.
Romans	13	2	Busa ang nagabato sa mga pagbulut-an nagasumpung sang pagsolondan sang Dios, kag ang mga nagasumpung magabaton sing paghukom.
Romans	13	3	Kay ang mga manugdumala indi kahadlukan sa buhat nga maayo, kondi sa malaut. Buut kamo bala nga indi mahadluk sa pagbulut-an? Niyan buhata ang maayo, kag may pagpakamaayo ka gikan sa iya,
Romans	13	4	kay sia alagad sang Dios nga sa imo kaayohan. Apang kon maghimo ka sing malaut, magkahadluk ka, kay wala sia nagadala sang espada sa walay pulus; alagad sia sang Dios sa paghikut sang kasingkal sa nagabuhat sing malaut.
Romans	13	5	Busa ang isa kinahanglan magpasakup, indi lamang sa paglikaw sang kasingkal sang Dios kondi man tungud sa kaisipan.
Romans	13	6	Kay sa sining kabangdanan nagabayad man kamo sing mga buhis, kay ang mga pagbulut-an mga alagad sang Dios, nga nagaatipan sa sini gid nga butang.
Romans	13	7	Bayari sila tanan sang natungud sa ila, mga buhis sa natungdan sang mga buhis, ang bayad sa balayran, pagtahud sa talahuron, dungug sa bagay pasidunggan.
Romans	13	8	Dili kamo mag-utang bisan kay sin-o, luwas sang paghigugmaanay; kay ang nagahigugma sa iya isigkatawo nakatuman sang kasogoan.
Romans	13	9	Ang mga sogo, “Dili ka magpanglahi, Dili ka magpatay, Dili ka magpangawat, Dili ka maghamkon, ” kag ang iban pa nga sogo, natingub sa sining polong, “Higugmaa ang imo isigkatawo subong sang imo kaugalingon.”
Romans	13	10	Ang gugma wala nagabuhat sing malain sa isigkatawo; busa ang gugma amo ang katumanan sang kasogoan.
Romans	13	11	Walay labut sini, nahibaloan ninyo ang takna, nga tion na ini nga inugmata ninyo sa katologon. Kay karon ang kaluwasan labing malapit na sa aton sang sa pagsugud ta pagtoo;
Romans	13	12	ang kagab-ihon manugtaliwan na, malapit na ang adlaw. Niyan isikway ta ang mga buhat sang kadudulman kag isuklub ang hinganib sang kapawa;
Romans	13	13	maggawi kita sing nagakaigo subong nga sa adlaw, indi sa magansal nga kinalipay kag paghinobog, indi sa patuyang kag kalaw-ayan, indi sa inaway kag pangimon.
Romans	13	14	Kondi isuklub ninyo si Ginoong Jesu-Cristo, kag dili kamo magpanigana nga sa unud, sa pagtuman sang mga kailigbon sini.
Romans	14	1	Batona ninyo ang tawong maluya sa pagtoo, apang indi sa pagpinuyas sa mga painoino.
Romans	14	2	Ang isa nagatoo nga makakaon sia sang bisan anong butang, samtang ang maluyang tawo nagakaon sing mga utan lamang.
Romans	14	3	Ang nagakaon indi magtamay sa wala nagakaon, kag ang wala nagakaon indi maghukom sa nagakaon; kay nabaton sia sang Dios.
Romans	14	4	Sin-o ka bala nga nagahukom sang alagad sang isa? Sa iya kaugalingon nga agalon nagatindug ukon nagakapukan sia. Kag patindugon sia, kay ang Ginoo may gahum sa pagpatindug sa iya.
Romans	14	5	Ang isa ka tawo nagakabig sang isa ka adlaw nga labaw sa isa, samtang ang isa nagakabig sing alangay sang tanan nga adlaw. Ang tagsa ka tawo maglig-on sing bug-os sa iya kaugalingon nga hunahuna.
Romans	14	6	Ang nagapakamahal sang adlaw, nagapakamahal sini sa Ginoo. Ang nagakaon man, nagakaon sa kadungganan sang Ginoo, kay nagapasalamat sia sa Dios; samtang ang wala nagakaon, wala nagakaon sa kadungganan sang Ginoo kag nagapasalamat sa Dios.
Romans	14	7	Walay bisan sin-o sa aton nga nagakabuhi sa iya kaugalingon, kag walay bisan sin-o nga nagakapatay sa iya kaugalingon.
Romans	14	8	Kon kita nagakabuhi, nagakabuhi kita sa Ginoo, kag kon kita nagakamatay, nagakamatay kita sa Ginoo; gani niyan, bisan kita nagakabuhi ukon nagakamatay, iya kita sang Ginoo.
Romans	14	9	Kay sa sining katuyoan napatay si Cristo kag nabuhi liwat, agud nga mangin-Ginoo sia sang mga patay kag sang mga buhi.
Romans	14	10	Ngaa bala nagahukom ka sa imo utud? Ukon ikaw, ngaa bala nagatamay ka sang imo utud? Kay tanan kita magaatubang sa lingkoran nga hukmanan sang Dios;
Romans	14	11	kay nasulat na, “Sa nagakabuhi ako, nagasiling ang Ginoo, magapilo ang tagsa ka tuhud sa akon, kag ang tagsa ka dila magadayaw sa Dios.”
Romans	14	12	Gani ang tagsatagsa sa aton magahatag sing husay sang iya kaugalingon sa Dios.
Romans	14	13	Niyan indi na kita maghinukmanay, kondi magtapat kita nga indi gid magbutang sing kasandaran ukon kasablagan sa dalanon sang iya utud.
Romans	14	14	Nakahibalo ako kag natalupangdan sa kay Ginoong Jesus nga walay bisan anong butang nga dimatinlo sa iya kaugalingon; kondi dimatinlo ini sa kay sin-o nga nagahunahuna nga ini dimatinlo.
Romans	14	15	Kon bangud sang imo ginakaon ang imo utud ginasub-an, wala ka na nagagawi sa gugma. Dili mo paglaglagon bangud sa imo ginakaon sia nga tungud sa iya napatay si Cristo.
Romans	14	16	Gani dili pag-ipahimalaut ang inyo maayo.
Romans	14	17	Kay ang ginharian sang Dios indi pagkaon kag pag-inum kondi pagkamatarung kag paghidait kag kalipay sa Espiritu Santo;
Romans	14	18	ang nagaalagad sing subong kay Cristo kalahamut-an sa Dios kag ginapakamaayo sang mga tawo.
Romans	14	19	Niyan sondon ta ang nagahimo nga sa paghidait kag sa pagpalig-on sa isa kag isa.
Romans	14	20	Dili paglaglaga, tungud sa pagkaon, ang buhat sang Dios. Ang tanan nga butang matuud matinlo, apang malaut sa tawo nga nagapasandad bangud sa iya ginakaon;
Romans	14	21	maayo nga indi magkaon sing unud ukon mag-inum sing alak ukon maghimo sing bisan ano nga nagapasandad sa imo utud ukon nagapasaklaw ukon nagapaluya .
Romans	14	22	Ang pagtoo nga yara sa imo, tipigi sa tunga sang imo kaugalingon kag sang Dios; malipayon ang wala nagahukom sa iya kaugalingon sa sina nga iya ginapakamaayo.
Romans	14	23	Apang ang nagaduhaduha ginatagudilian, kon magkaon sia, bangud nga nagakaon sia nga indi gikan sa pagtoo; kay ang bisan ano nga indi gikan sa pagtoo sala.
Romans	15	1	Kita nga mabakud dapat magdala sang mga kaluyahon sang mga maluya, kag dili magpahamuut sa aton kaugalingon;
Romans	15	2	ang tagsa sa aton magpahamuut sa iya isigkatawo sa maayo, sa pagpalig-on sa iya.
Romans	15	3	Kay si Cristo wala magpahamuut sa iya kaugalingon; kondi, sono sa nasulat na, “Ang mga pasipala sang mga nagpasipala sa imo nagtupa sa akon.”
Romans	15	4	Kay ang bisan ano nga nasulat sadto anay ginsulat sa pagtudlo sa aton, agud nga paagi sa pagkalig-on kag pagpabakud sang mga kasulatan may paglaum kita.
Romans	15	5	Ang Dios sang pagkalig-on kag pagkabakud magtugut sa inyo nga mangin-isa kamo sing hunahuna sa isa kag isa, sono kay Cristo Jesus,
Romans	15	6	agud nga sa tingub mahimaya ninyo sa isa ka tingug ang Dios kag Amay sang aton Ginoong Jesu-Cristo.
Romans	15	7	Busa magbinatonay kamo, subong nga si Cristo man nagbaton sa inyo, nga sa himaya sang Dios.
Romans	15	8	Kay nagasiling ako sa inyo nga si Cristo nahimo nga alagad sa nacircuncidar sa pagpakita sang pagkamaminatud-on sang Dios, agud nga mapamatud-an niya ang mga saad sa mga patriarca,
Romans	15	9	kag agud nga ang mga Gentil maghimaya sa Dios tungud sang iya kalooy. Subong sang nasulat na, “Busa magadayaw ako sa imo sa tunga sang mga Gentil, kag magaamba sa imo ngalan”,
Romans	15	10	kag liwat ginasiling, “Magkalipay, kamo nga mga Gentil, kaupud sang iya katawohan”;
Romans	15	11	kag liwat, “Dayawa ang Ginoo, tanan nga Gentil, kag magdayaw ang tanan nga katawohan sa iya”;
Romans	15	12	kag liwat si Isaias nagsiling, “Magalutaw ang gamut ni Jese, sia nga nagatindug sa paggahum sa mga Gentil; sa iya ang mga Gentil magalaum.”
Romans	15	13	Kabay ang Dios sang paglaum magpuno sa inyo sing bug-os nga kalipay kag paghidait sa pagtoo, agud nga magbugana kamo sa paglaum sa gahum sang Espiritu Santo.
Romans	15	14	Ako contento nahanungud sa inyo, mga kauturan, nga kamo gid napun-an sang pagkaayo, napun-an sang bug-os nga ihibalo, kag sarang sa paglinaygayay.
Romans	15	15	Apang nagasulat ako sa inyo sing masidla pa sa iban nga bahin sa pagpahanumdum sa inyo, bangud sang bugay nga ginhatag sa akon sang Dios
Romans	15	16	nga mangin-alagad ako ni Jesu-Cristo sa mga Gentil sa sinacerdote nga panghikot sang maayong balita sang Dios, agud nga ang paghalad sang mga Gentil manginkalahamut-an, nga ginpakabalaan sang Espiritu Santo.
Romans	15	17	Niyan sa kay Cristo Jesus may akon ako nga pagpabugal sang akon buluhaton nahanungud sa Dios.
Romans	15	18	Kay indi ako magpangahas sa paghambal sang bisan ano luwas sadto nga nahimo ni Cristo paagi sa akon nga sa pagpatuman sang mga Gentil, paagi sa polong kag buhat,
Romans	15	19	sa gahum sang mga tanda kag kalatingalahan, sa gahum sang Espiritu Santo, sa bagay nga kutub sa Jerusalem kag sa palibut tubtub sa Ilirico nawali ko sing bug-os ang maayong balita ni Cristo,
Romans	15	20	sa amo ginahimo ko nga akon katuyoan ang pagwali sang maayong balita, indi sa diin si Cristo nahingadlan na, agud nga indi ako magtukud sa ibabaw sang sadsaran sang iban,
Romans	15	21	apang subong sang nasulat na, “Sila nga wala maabuti sang maayong balita nahanungud sa iya makakita, kag ang mga wala makabati makahangup.”
Romans	15	22	Amo ini ang kabangdanan nga sa masunsun nasablagan ako sa pagkara sa inyo.
Romans	15	23	Apang karon, sanglit nga wala na ako sing duug nga pangabudlayan sa sining kadutaan, kag sanglit nga nagahandum ako sa pagkara sa inyo sa sining madamu nga tuig,
Romans	15	24	nagalaum ako sa pagpakigkita sa inyo sa akon pag-agi pakadto sa España, kag pagpatigayonon ako ninyo sa akon pagpakadto didto, kon nakapangalipay na ako sing malip-ot kaupud ninyo.
Romans	15	25	Apang karon, nagapakadto ako sa Jerusalem nga nagadala sing bulig sa mga balaan.
Romans	15	26	Kay nahamut-an sang Macedonia kag Acaya ang pag-amut tungud sa mga imol sa mga balaan sa Jerusalem;
Romans	15	27	nahamut-an nila ang paghimo sini, kag sila sa pagkamatuud may utang sa ila, kay kon ang mga Gentil nangin-umalambit sang mga kabulahanan nila nga espirituhanon, dapat man sila mag-alagad sa ila sa mga kabulahanan nga lawasnon.
Romans	15	28	Busa kon matapus ko ini, kag mahatag sa ila ang natipon, magaagi ako dira sa inyo pa España;
Romans	15	29	kag nahibaloan ko nga kon magkara ako sa inyo magakara ako sa kabug-osan sang pagpakamaayo ni Cristo.
Romans	15	30	Ginapakilooy ko sa inyo, mga kauturan, bangud sa aton Ginoong Jesu-Cristo kag bangud sa gugma sang Espiritu, nga magpanikasug kamo sing tingub kaupud nakon sa inyo mga pangamuyo sa Dios tungud sa akon,
Romans	15	31	agud nga maluwas ako sa mga dimatinoohon sa Judea, kag ang akon pagpanghikot tungud sa Jerusalem mahamut-an sa mga balaan,
Romans	15	32	agud nga magakara ako sa inyo sa kalipay paagi sa kabubut-on sang Dios kag makapahuway kaupud ninyo.
Romans	15	33	Ang Dios sang paghidait manginkaupud ninyo nga tanan. Kabay pa.
Romans	16	1	Ginapakilala ko sa inyo ang aton utud nga babayi nga si Febe, nga diaconisa sang iglesia sa Cencreas,
Romans	16	2	nga batonon ninyo sia sa Ginoo nga nagakaigo sa mga balaan, kag nga inyo sia buligan sa bisan ano nga may kinahanglan sia sa inyo, kay sia gid mabinuligon sa madamu kag sa akon kaugalingon man.
Romans	16	3	Abiabiha ninyo si Priscila kag si Aquila, nga akon mga masigkamanugpangabudlay kay Cristo Jesus,
Romans	16	4	nga tungud sa akon kabuhi ginpakatalagman nila ang ila kaugalingon nga kabuhi, kag indi lamang ako ang nagapasalamat sa ila kondi man ang tanan nga iglesia sang mga Gentil;
Romans	16	5	abiabiha man ang iglesia nga yara sa ila balay. Abiabiha ang akon hinigugma nga si Epeneto, nga amo ang nahauna nga pinaliso sa Asia kay Cristo.
Romans	16	6	Abiabiha si Maria, nga nagpangabudlay sing madamu sa inyo.
Romans	16	7	Abiabiha si Andronico kag si Junia, nga akon mga himata kag mga masigkabinilanggo ko; bantug sila nga mga tawo sa mga pinadala, nga sila man kay Cristo una sa akon.
Romans	16	8	Abiabiha si Amplias, nga hinigugma ko sa Ginoo.
Romans	16	9	Abiabiha si Urbano, nga aton masigkamanugpangabudlay kay Cristo, kag ang akon hinigugma nga si Staquis.
Romans	16	10	Abiabiha si Apeles, nga kalahamut-an kay Cristo. Abiabiha ang mga sa panimalay ni Aristobulo.
Romans	16	11	Abiabiha si Herodion nga akon himata. Abiabiha ang mga sa panimalay ni Narciso, nga yara sa Ginoo.
Romans	16	12	Abiabiha si Trifena kag si Trifosa, nga nagapangabudlay sa Ginoo. Abiabiha ang hinigugma nga si Persida, nga nagpangabudlay sing daku sa Ginoo.
Romans	16	13	Abiabiha si Rufo nga pinili sa Ginoo, kag ang iya iloy kag akon.
Romans	16	14	Abiabiha si Asincrito, si Flegonte, si Hermes, si Patrobas, si Hermas, kag ang mga kauturan nga kaupud nila.
Romans	16	15	Abiabiha si Filologo, si Julia, si Nereo kag ang iya utud nga babayi, kag si Olimpas, kag ang tanan nga balaan nga kaupud nila.
Romans	16	16	Mag-abiabihay kamo nga may balaan nga haluk. Nagaabiabi sa inyo ang tanan nga iglesia ni Cristo.
Romans	16	17	Ginapakilooy ko sa inyo, mga kauturan, tanda-i ninyo ang mga ginakabangdanan sang pagbinahinbahin kag mga kabudlayan, batok sa pagtolon-an nga inyo naton-an; magpahilayo kamo sa ila.
Romans	16	18	Kay ang mga subong wala nagaalagad sa aton Ginoong Cristo, kondi sa ila tiyan, kag paagi sa ila matanlas kag matahum nga hambal ginalimbongan nila ang mga tagiposoon sang mga bunayag.
Romans	16	19	Kay ang inyo pagkamatinumanon naglapnag sa tanan nga tawo, gani nagakalipay ako sa inyo, kag buut ko nga magmaalam kamo sa maayo kag magwalay daya sa malaut;
Romans	16	20	niyan ang Dios sang paghidait magdugmok sa madali kay Satanas sa idalum sang inyo mga tiil. Ang bugay sang aton Ginoong Jesu-Cristo manginkaupud ninyo.
Romans	16	21	Nagaabiabi sa inyo si Timoteo, nga akon masigkamanugpangabudlay: amo man si Lucio kag si Jason kag si Sosipater, nga akon mga himata.
Romans	16	22	Ako si Tercio, nga nagasulat sining sulat, nagaabiabi sa inyo sa Ginoo.
Romans	16	23	Nagaabiabi sa inyo si Gayo, nga akon tagbalay kag sang bug-os nga iglesia. Nagaabiabi sa inyo si Erasto, nga tulugyanan sang cuarta sang banwa, kag ang utud nga si Cuarto.
Romans	16	24	Ang bugay sang aton Ginoong Jesu-Cristo manginkaupud ninyong tanan. Kabay pa.
Romans	16	25	Karon sa iya nga sarang sa pagpalig-on sa inyo sono sa akon maayong balita kag sa pagwali nahanungud kay Jesu-Cristo, sono sa bugna sang tinago nga gintipigan sing hipus sa malawig nga mga katuigan
Romans	16	26	apang karon ginapahayag kag paagi sa mga kasulatan sang mga manalagna, sono sa sogo sang Dios nga walay katapusan, ginpakilala sa tanan nga kapungsuran nga sa pagtuman sang pagtoo—
Romans	16	27	sa Dios lamang nga maalam paagi kay Jesu-Cristo, sa iya ang himaya sa gihapon! Kabay pa.
Romans	2	1	Busa wala ka sing balibad, O tawo, bisan sin-o ka nga nagahukom; kay sa paghuhom mo sa isa ginatagudilian mo ang imo kaugalingon, kay ikaw nga nagahukom nagahimo sang amo nga mga butang.
Romans	2	2	Aton nahibaloan nga ang paghukom sang Dios sono sa kamatooran batok sa mga nagahimo sang amo nga mga butang.
Romans	2	3	Nagaisip ka bala, O tawo, nga nagahukom sa mga nagahimo sang amo nga mga butang apang ikaw nagahimo sang amo, nga makapalagyo ka sang paghukom sang Dios?
Romans	2	4	Ukon ginatamay mo bala ang kamanggaran sang iya pagkalolo kag pagpaumud kag pagpailub? Wala ka bala makahibalo nga ang pagkalolo sang Dios nagatuytuy sa imo sa paghinulsul?
Romans	2	5	Apang sa imo katig-a kag dimahinulsulon nga tagiposoon nagatipon ka sing kasingkal sa imo kaugalingon sa adlaw sang kasingkal kon ipahayag ang matarung nga paghukom sang Dios.
Romans	2	6	Kay sia magahatag sa tagsa ka tawo sono sa iya mga buhat:
Romans	2	7	sa ila nga paagi sa pagpailub sa maayong mga buhat nagapangita sing himaya kag dungug kag pagkadimadinulunton, magahatag sia sing kabuhing walay katapusan;
Romans	2	8	apang sa mga mabinahinbahinon kag wala nagatuman sang kamatooran, kondi nagatuman sang pagkadimatarung, may kasingkal kag kaalipungut.
Romans	2	9	May kangitngitan kag kasakit sa tagsa ka kalag nga nagabuhat sing malaut, sa Judio sing una kag sa Griego man,
Romans	2	10	apang himaya kag dungug kag paghidait sa tagsatagsa nga nagabuhat sing maayo, sa Judio sing una kag sa Griego man.
Romans	2	11	Kay ang Dios walay ginapasulabi sa mga tawo.
Romans	2	12	Ang tanan nga nakasala sa walay kasogoan magakawala man sa walay kasogoan, kag ang tanan nga nakasala sa idalum sang kasogoan hukman paagi sa kasogoan.
Romans	2	13	Kay indi ang mga nagapamati sang kasogoan amo ang matarung sa atubangan sang Dios, kondi ang mga nagatuman sang kasogoan pakamatarungon.
Romans	2	14	Kon ang mga Gentil nga walay kasogoan nagahimo sa kinaugali sang ginakinahanglan sang kasogoan, sila kasogoan sa ila kaugalingon, bisan pa sila walay kasogoan.
Romans	2	15	Nagapahayag sila nga ang ginakinahanglan sang kasogoan nasulat sa ila mga tagiposoon, samtang ang ila mga kaisipan man nagasaksi sini kag ang ila mga panghunahuna magasumbung ukon ayhan magaapin sa ila
Romans	2	16	sa sadtong adlaw nga ang Dios magahukom sang mga tinago sang mga tawo paagi kay Jesu-Cristo, sono sa akon maayong balita.
Romans	2	17	Apang kon ikaw ginatawag nga Judio kag nagasalig sa kasogoan kag nagapabugal sang imo kaangtanan sa Dios
Romans	2	18	kag nakakilala sang iya kabubut-on kag nagasugut sa mga labing maayo, bangud nga naton-an ikaw gikan sa kasogoan,
Romans	2	19	kag kon nagasalig nga ikaw manugtuytuy sang mga bulag, kapawa sang mga yara sa kadudulman,
Romans	2	20	manugbadlong sang buangbuang, manunudlo sang kabataan, nga sa kasogoan may dagway sang ihibalo kag kamatooran—
Romans	2	21	niyan ikaw nga nagatudlo sa iban, wala ka bala nagatudlo sa imo kaugalingon? Ikaw nga nagawali nga ang tawo dili magpangawat, nagapangawat ka bala?
Romans	2	22	Ikaw nga nagasiling nga ang tawo dili magpanglahi, nagapanglahi ka bala? Ikaw nga nagakangil-ad sa mga diosdios, nagapangawat ka bala sa mga templo?
Romans	2	23	Ikaw nga nagapabugal sa kasogoan, ginapakahuy-an mo bala ang Dios paagi sa imo paglapas sang kasogoan?
Romans	2	24	Kay, “Ang ngalan sang Dios ginapasipalahan bangud sa inyo sa tunga sang mga Gentil,” subong sang nasulat na.
Romans	2	25	Ang circuncision matuud may kapuslanan kon ikaw nagatuman sang kasogoan; apang kon ikaw nagalapas sang kasogoan, ang imo circuncision nangindicircuncision.
Romans	2	26	Gani, kon ang wala macircuncidar nagabantay sang mga pagsolondan sang kasogoan, indi bala ang iya dicircuncision maisip nga circuncision?
Romans	2	27	Niyan ang wala macircuncidar nga sa kinaugali apang nagatuman sang kasogoan magatagudili sa imo nga may nasulat nga kasogoan kag circuncision apang nagalapas sang kasogoan.
Romans	2	28	Kay indi sia matuud nga Judio nga amo sa gowa lamang, ukon matuud nga circuncision nga amo sa gowa kag sa unud.
Romans	2	29	Sia Judio kon sa sulud amo sia, kag ang matuud nga circuncision amo ang sa tagiposoon, ang sa espiritu kag indi sa letra. Ang pagdayaw sa iya indi gikan sa mga tawo kondi sa Dios.
Romans	3	1	Niyan ano bala ang kinalabaw sang Judio? Ukon ano bala ang kapuslanan sang circuncision?
Romans	3	2	Madamu sa tagsa ka bagay. Nahauna sa tanan, gintugyanan ang mga Judio sang mga pinamolong sang Dios.
Romans	3	3	Ano bala kon ang iban walay pagtoo? Magapakawalay pulus bala ang ila pagkakulang sing pagtoo sang pagkatutum sang Dios?
Romans	3	4	Malayo ina! Pakamatooron ang Dios bisan ang tagsa ka tawo butigon, subong sang nasulat na, “Agud nga pakamatarungon ka sa imo mga polong, kag magdaug kon ikaw paghukman.”
Romans	3	5	Apang kon ang aton pagkadimatarung nagapakilala sang pagkamatarung sang Dios, ano bala ang aton isiling? Dimatarung bala ang Dios nga nagapaduaw sa aton sing kasingkal? (Nagahambal ako sing tawohanon.)
Romans	3	6	Malayo ina! Kay niyan paano bala ang paghukom sang Dios sang kalibutan?
Romans	3	7	Apang kon paagi sa akon butig, ang kamatooran sang Dios nagabugana nga sa iya himaya, ngaa bala ginatagudilian pa ako subong nga makasasala?
Romans	3	8	Kag ngaa bala indi paghimoon ang malaut agud mag-abut ang maayo?—subong nga ginasumbong sing binutig sang mga tawo nga kami nagasiling. Ang pagtagudili sa ila matarung.
Romans	3	9	Niyan ano bala? Maayo pa bala kita nga mga Judio sa ila? Indi, bisan sa ano nga bagay; kay ginsumbung ta na nga ang tanan nga tawo, ang mga Judio kag mga Griego, sa idalum sang gahum sang sala,
Romans	3	10	subong sang nasulat na: “Walay bisan sin-o nga matarung, wala, bisan isa;
Romans	3	11	walay bisan sin-o nga nagahangup, walay bisan sin-o nga nagapangita sa Dios.
Romans	3	12	Sila tanan naglipas, nanginwalay pulus sila sing tingub; walay bisan sin-o nga nagahimo sing maayo, bisan isa lamang.”
Romans	3	13	“Ang ila mga totonlan lulubngan nga bukas, sa ila mga dila nagagamit sila sing limbong.” “Ang dalit sang mga man-ug yara sa idalum sang ila mga bibig.”
Romans	3	14	“Ang ila baba puno sang pagpakamalaut kag kapaitan.”
Romans	3	15	“Ang ila mga tiil madagmit sa pagpaagay sing dugo,
Romans	3	16	kalaglagan kag kamusmusan yara sa ila mga banas,
Romans	3	17	kag ang dalan sang paghidait wala nila makilala.”
Romans	3	18	“Walay kahadluk sa Dios sa atubangan sang ila mga mata.”
Romans	3	19	Karon aton nahibaloan nga ang bisan ano nga ginasiling sang kasogoan ginapamolong sa mga yara sa idalum sang kasogoan, agud nga matakpan ang tagsa ka baba, kag ang bug-os nga kalibutan masakup sa paghukom sang Dios.
Romans	3	20	Bangud nga paagi sa mga buhat sang kasogoan walay unud nga pagpakamatarungon sa atubangan niya kay paagi sa kasogoan nagaabut ang pagkilala sang sala.
Romans	3	21	Apang karon luwas sa kasogoan ang pagkamatarung sang Dios napahayag, bisan ginasaksihan sang kasogoan kag sang mga manalagna,
Romans	3	22	ang pagkamatarung sang Dios paagi sa pagtoo kay Jesu-Cristo sa tanan nga nagatoo. Kay walay ginkalainan;
Romans	3	23	sanglit ang tanan nagpakasala kag nawad-an sang himaya sang Dios,
Romans	3	24	sila ginpakamatarung sa walay bayad paagi sa iya bugay, sa pagtubus nga yara kay Cristo Jesus,
Romans	3	25	nga ginpahayag sang Dios nga katumbasan paagi sa iya dugo, nga batonon sa pagtoo. Ini sa pagpakita sang pagkamatarung sang Dios, bangud sang diosnon nga pagpaumud ginpaligad niya ang una nga mga sala;
Romans	3	26	ini sa pagpamatuud sang iya pagkamatarung sa karon nga dag-on nga ginapakamatarung niya ang may pagtoo kay Jesus.
Romans	3	27	Niyan diin bala ang aton pagpabugal? Ginsikway ini. Sa ano bala nga kasogoan? Sa kasogoan sang mga buhat? Indi, kondi sa kasogoan sang pagtoo.
Romans	3	28	Kay ginaisip ta nga ang tawo ginapakamatarung paagi sa pagtoo luwas sa mga buhat sang kasogoan.
Romans	3	29	Ukon ang Dios ila lamang bala sang Judio? Indi bala Dios sang mga Gentil man? Hoo, sang mga Gentil man,
Romans	3	30	sanglit ang Dios isa; kag magapakamatarung sia sang circuncidado bangud sang ila pagtoo kag sang dicircuncidado bangud sang ila pagtoo.
Romans	3	31	Niyan ginapakawalay pulus ta bala ang kasogoan paagi sa pagtoo? Malayo ina! Hinonoo, ginapalig-on naton ang kasogoan.
Romans	4	1	Niyan ano bala ang isiling ta nahanungud kay Abraham, nga aton ginikanan sono sa unud?
Romans	4	2	Kay kon si Abraham ginpakamatarung paagi sa mga buhat, may kabangdanan sia sa pagpabugal, apang indi sa atubangan sang Dios.
Romans	4	3	Kay ano bala ang ginasiling sang kasulatan? “Si Abraham nagtoo sa Dios, kag naisipan ini sa iya nga sa pagkamatarung.”
Romans	4	4	Karon sa nagapangabudlay, ang balus indi ginaisip subong nga bugay kondi subong nga sohol.
Romans	4	5	Kag sa wala nagapangabudlay kondi nagasalig sa nagapakamatarung sa didiosnon, ang iya pagtoo ginaisip nga sa pagkamatarung.
Romans	4	6	Gani man si David nagapakabulahan sang tawo nga ginaisipan sang Dios sing pagkamatarung sa walay mga buhat:
Romans	4	7	“Bulahan sila nga ginpatawad ang ila mga kalautan, kag ang ila mga sala gintabonan;
Romans	4	8	bulahan ang tawo nga indi pag-isipan sang Ginoo sang iya sala.”
Romans	4	9	Ini nga pagpakabulahan sa circuncidado lamang bala, ukon sa dicircuncidado man? Nagasiling kita nga kay Abraham ang pagtoo naisipan nga sa pagkamatarung.
Romans	4	10	Paano niyan ang pag-isip sini sa iya? Sang sa circuncidado sia ukon sa dicircuncidado? Indi sa circuncidado kondi sa dicircuncidado sia.
Romans	4	11	Ginbaton niya ang tanda sang circuncision nga pat-in sang pagkamatarung paagi sa pagtoo nga iya ginhuptan sang dicircuncidado sia. Ang katuyoan nga mangin-amay sia sang tanan nga nagatoo bisan dicircuncidado sila agud nga maisip sa ila ang pagkamatarung,
Romans	4	12	kag subong man amay sang circuncision indi lamang sa mga sa circuncision, kondi man sa mga nagaginawi sa pagtoo sang aton amay nga si Abraham nga ginhuptan niya sang dicircuncidado sia.
Romans	4	13	Ang saad kay Abraham kag sa iya mga kaliwatan, nga manginmanunubli sila sang kalibutan, indi paagi sa kasogoan kondi paagi sa pagkamatarung sang pagtoo.
Romans	4	14	Kon ang mga sa kasogoan mga manunubli, manginwalay pulus ang pagtoo kag manginwalay kapuslanan ang saad.
Romans	4	15	Kay ang kasogoan nagapatubas sing kasingkal, apang sa walay kasogoan wala man sing paglapas.
Romans	4	16	Sa sining kabangdanan ang tanan paagi sa pagtoo, agud nga ang saad manginsono sa bugay kag mapalig-on sa tanan niya nga kaliwatan—indi lamang sa mga sa kasogoan kondi man sa mga sa pagtoo ni Abraham, kay sia amay naton tanan,
Romans	4	17	subong sang nasulat na, “Ginhimo ko ikaw nga amay sang madamung pungsud” —sa atubangan sang Dios nga iya gintoohan, nga nagahatag sing kabuhi sa mga patay kag nagatawag sa mga butang nga indi amo subong nga daw amo sila.
Romans	4	18	Batok sa paglaum si Abraham nagtoo sa paglaum, sa katuyoan nga mangin-amay sia sang madamung pungsud; sono sa napamolong sa iya, “Mangin-amo ini ang imo mga kaliwatan.”
Romans	4	19	Wala magluya sa pagtoo sang ginkabig niya ang iya kaugalingon nga lawas, nga daw patay na bangud nga mga isa ka gatus ka tuig na sia, ukon sang ginkabig niya ang pagkabaw-as sang tiyan ni Sara.
Romans	4	20	Nahanungud sa saad sang Dios wala sia magduhaduha sing dimatinoohon, kondi nagbaskug sia sa iya pagtoo sa ginhimaya niya ang Dios,
Romans	4	21	nga nagsalig sing bug-os nga ang Dios nga nagsaad makasarang man sia sa paghimo.
Romans	4	22	Gani ang iya pagtoo “gin-isip sa iya nga sa pagkamatarung.”
Romans	4	23	Apang ang mga polong, “gin-isip ini sa iya,” wala ginsulat tungud sa iya lamang,
Romans	4	24	kondi tungud sa aton man. Ini isipon sa aton nga nagatoo sa nagbanhaw kay Jesus nga aton Ginoo,
Romans	4	25	nga ginpatay tungud sa aton mga paglapas kag ginbanhaw sa pagpakamatarung sa aton.
Romans	5	1	Busa, sanglit ginpakamatarung kita paagi sa pagtoo, may paghidait kita sa Dios paagi sa aton Ginoong Jesu-Cristo.
Romans	5	2	Paagi sa iya man makapalapit kita paagi sa pagtoo sa sining bugay diin nagatindug kita, kag nagahimaya kita sa aton paglaum sa pag-ambit sang himaya sang Dios.
Romans	5	3	Indi lamang ina, kondi nagahimaya man kita sa mga pag-antus, nga nakahibalo nga ang pag-antus nagapatubas sing pagbatas,
Romans	5	4	kag ang pagbatas sing panagibuut, kag ang panagibuut sing paglaum,
Romans	5	5	kag ang paglaum wala nagapakahuya sa aton, bangud nga ang gugma sang Dios napasagahay sa aton mga tagiposoon paagi sa Espiritu Santo nga ginhatag sa aton.
Romans	5	6	Sang mga maluya pa kita, si Cristo napatay sa nagakaigo nga panag-on tungud sa mga didiosnon.
Romans	5	7	Kay halus nga may manginmatay tungud sa matarung nga tawo—kay ayhan tungud sa maayong tawo may mangahas bisan sa pagpanginmatay.
Romans	5	8	Apang ang Dios nagapakilala sang iya kaugalingon nga gugma sa aton nga sang mga makasasala pa kita si Cristo napatay tungud sa aton.
Romans	5	9	Busa, sanglit karon ginpakamatarung kita paagi sa iya dugo, labi pa nga maluwas kita sa kasingkal sang Dios paagi sa iya.
Romans	5	10	Kay kon sang mga kaaway pa kita ginpasag-uli kita sa Dios paagi sa kamatayon sang iya Anak, labi pa, karon nga ginpasag-uli kita, nga maluwas paagi sa iya kabuhi.
Romans	5	11	Indi lamang ina, kondi kita man nagahimaya sa Dios paagi sa aton Ginoong Jesu-Cristo, nga paagi sa iya nabaton ta karon ang pagpasag-uli.
Romans	5	12	Busa subong nga paagi sa isa ka tawo nagsulud ang sala sa kalibutan kag paagi sa sala ang kamatayon, kag gani ang kamatayon naglaton sa tanan nga tawo kay ang tanan nakasala—
Romans	5	13	sa wala pa mahatag ang kasogoan ang sala yari sa kalibutan, apang ang sala indi maisip kon walay kasogoan.
Romans	5	14	Walay sapayan ang kamatayon naghari kutub kay Adam tubtub kay Moises, bisan sa mga wala makasala sa kaangay sang paglapas ni Adam, nga amo ang dagway sang isa nga magaabut.
Romans	5	15	Apang ang bunayag nga dolot tuhay sa paglapas. Kay kon paagi sa paglapas sang isa napatay ang madamu, labi pa ang bugay sang Dios kag ang bunayag nga dolot sa bugay sinang isa ka tawo nga si Jesu-Cristo nagbugana sa madamu.
Romans	5	16	Kag ang bunayag nga dolot tuhay sa bunga sang sala sinang isa ka tawo. Kay ang paghukom nga nagaabut tungud sa isa ka paglapas nagdala sing katagudilian, apang ang bunayag nga dolot nga nagaabut tungud sa madamung paglapas nagadala sing pagpakamatarung.
Romans	5	17	Kon, bangud sa paglapas sang isa, naghari ang kamatayon paagi sinang isa ka tawo, labi pa ang mga nagabaton sang kabugana sang bugay kag sang bunayag nga dolot sang pagkamatarung magahari sa kabuhi paagi sa isa nga si Jesu-Cristo.
Romans	5	18	Niyan subong nga tungud sa paglapas sang isa ka tawo nag-abut ang katagudilian sa tanan nga tawo, gani sa buhat nga sa pagkamatarung sang isa ka tawo nagaabut ang pagpakamatarung kag kabuhi sa tanan nga tawo.
Romans	5	19	Kay subong nga paagi sa pagkadimasinolondon sang isa ka tawo ang madamu ginpakamakasasala, subong man paagi sa pagkamasinolondon sang isa ang madamu pakamatarungon.
Romans	5	20	Ang kasogoan nag-abut man, agud nga magbugana ang paglapas; apang diin ang sala nagbugana, ang bugay nagbugana sing labi pa,
Romans	5	21	agud nga, subong nga naghari ang sala sa kamatayon, amo man maghari ang bugay paagi sa pagkamatarung nga sa kabuhi nga walay katapusan paagi kay Jesu-Cristo nga aton Ginoo.
Romans	6	1	Niyan ano bala ang aton isiling? Magapadayon bala kita sa sala agud nga ang bugay magbugana?
Romans	6	2	Malayo ina! Kita nga napatay sa sala paano bala ang pagkabuhi pa naton sa sini?
Romans	6	3	Wala bala kamo makahibalo nga tanan kita nga ginbautisohan kay Cristo Jesus ginbautisohan sa iya kamatayon?
Romans	6	4	Busa paagi sa bautismo ginlubung kita kaupud niya sa kamatayon, agud nga subong nga si Cristo ginbanhaw paagi sa himaya sang Amay, amo man kita magginawi sa bag-ong pagkabuhi.
Romans	6	5	Kay kon nahiusa kita sa iya sa kaanggid sang iya kamatayon, kita gid mahiusa sa iya sa kaanggid sang iya pagkabanhaw.
Romans	6	6	Nakahibalo kita nga ang aton daan nga tawo ginlansang sa cruz kaupud niya agud nga ang lawas nga makasasala mawala, kag indi na kita magpaulipon sa sala.
Romans	6	7	Kay ang napatay nahilway sa sala.
Romans	6	8	Apang kon napatay kita kaupud ni Cristo, nagatoo kita nga magakabuhi man kita kaupud niya.
Romans	6	9	Kay nakahibalo kita nga si Cristo nga nabanhaw indi na gid mapatay liwat; ang kamatayon wala na sing kagamhanan sa iya.
Romans	6	10	Ang kamatayon nga ginkamatay niya ginkamatay niya sa sala, sing makaisa, apang ang kabuhi nga iya ginakabuhi ginakabuhi niya sa Dios.
Romans	6	11	Gani man kabiga ninyo ang inyo kaugalingon nga patay sa sala apang buhi sa Dios sa kay Cristo Jesus.
Romans	6	12	Busa dili ninyo pagpahari-a ang sala sa inyo mga lawas nga mamalatyon, sa pagtuman sang mga kailigbon.
Romans	6	13	Dili ninyo itugyan ang inyo mga bahin sa sala subong nga galamiton sang pagkadimatarung, kondi itugyan ang inyo kaugalingon sa Dios subong nga buhi gikan sa mga patay, kag ang inyo mga bahin subong nga mga galamiton sang katarungan sa Dios.
Romans	6	14	Kay ang sala manginwalay kagamhanan sa inyo, sanglit indi kamo sa idalum sang kasogoan kondi sa idalum sang bugay.
Romans	6	15	Ano niyan? Magapakasala bala kita bangud nga indi kita sa idalum sang kasogoan kondi sa idalum sang bugay? Malayo ina!
Romans	6	16	Wala bala kamo makahibalo nga kon nagatugyan kamo sang inyo kaugalingon sa bisan kay sin-o subong nga mga ulipon nga matinumanon, mga ulipon kamo sang inyo ginatuman, ukon sang sala, nga nagadala sa kamatayon, ukon sang pagkamatinumanon, nga nagadala sa pagkamatarung?
Romans	6	17	Apang salamat sa Dios, nga bisan kamo mga ulipon anay sang sala nanginmatinumanon kamo gikan sa tagiposoon sa sadtong huwaran sang pagtolon-an nga gintugyanan sa inyo,
Romans	6	18	kag, sang nahilway kamo sa sala, nangin-ulipon kamo sang pagkamatarung.
Romans	6	19	Nagahambal ako subong nga tawo, bangud sang kinaugali ninyo nga mga kaluyahon. Kay subong nga gintugyan ninyo anay ang inyo mga bahin sa kahigkoan kag sa daku kag daku pa nga kalautan, gani karon itugyan ninyo ang inyo mga bahin sa pagkamatarung nga sa pagkabalaan.
Romans	6	20	Sang mga ulipon kamo sang sala, hilway kamo nahanungud sa pagkamatarung.
Romans	6	21	Apang niyan ano bala nga bunga ang inyo naagum sadtong mga butang nga inyo karon ginakahuya? Ang katapusan sadtong mga butang amo ang kamatayon.
Romans	6	22	Apang karon nga nahilway kamo sa sala kag nangin-ulipon sang Dios, may bunga kamo nga sa pagkabalaan kag ang katapusan sini, kabuhi nga walay katapusan.
Romans	6	23	Kay ang bayad sang sala kamatayon, apang ang bunayag nga dolot sang Dios kabuhi nga walay katapusan kay Cristo Jesus nga aton Ginoo.
Romans	7	1	Wala bala kamo makahibalo, mga kauturan—kay nagahambal ako sa mga nakahibalo sang kasogoan—nga ang kasogoan may kagamhanan sa tawo sa nagakabuhi lamang sia?
Romans	7	2	Sa amo ang babayi nga nakasal nahigot sang kasogoan sa iya bana samtang nga buhi sia; apang kon mapatay ang bana mahilway sia sa kasogoan nahanungud sa bana.
Romans	7	3	Gani, kon sia nagapangabuhi upud sa iban nga lalaki samtang buhi ang iya bana, tawgon sia nga makihilahion. Apang kon mapatay ang bana mahilway sia sa sinang kasogoan, kag indi sia makihilahion kon pangasaw-on sia sang iban nga lalaki.
Romans	7	4	Subong man, mga kauturan ko, kamo napatay sa kasogoan paagi sa lawas ni Cristo, agud nga mangin-iya kamo, sia nga nabanhaw agud nga makapamunga kita nga sa Dios.
Romans	7	5	Sang nagakabuhi kita sa unud, ang makasasala nga mga balatyagon, nga ginpainit sang kasogoan, nagpanghikot sa aton nga mga bahin sa pagpamunga nga sa kamatayon.
Romans	7	6	Apang karon nahilway kita sa kasogoan, nga patay sa sadtong naghigot sa aton, agud nga nagaalagad kita sa bag-ong kabuhi sang Espiritu kag indi sa daan nga nasulat nga kasogoan.
Romans	7	7	Niyan ano bala ang aton isiling? Sala bala ang kasogoan? Malayo ina! Apang, wala ako kuntani makakilala sing sala, kon indi tungud sa kasogoan. Wala ako kuntani makakilala sang paghamkon kon ang kasogoan wala magsiling, “Dili ka maghamkon.”
Romans	7	8	Apang ang sala, sang nakakita sing kahigayonan sa sogo, nagpanghikot sa akon sang tanan nga bagay sang paghamkon. Sa walay kasogoan ang sala patay.
Romans	7	9	Nagkabuhi ako sang una nga walay kasogoan, apang sang pag-abut sang sogo, nabuhi ang sala kag ako napatay;
Romans	7	10	ang amo nga sogo nga nagsaad sing kabuhi nanginkamatayon sa akon.
Romans	7	11	Kay ang sala, sang nakakita sing kahigayonan sa sogo, naglimbong sa akon kag paagi sini ginpatay ako.
Romans	7	12	Gani ang kasogoan balaan, kag ang sogo balaan kag matarung kag maayo.
Romans	7	13	Niyan nanginkamatayon bala sa akon ang maayo? Malayo ina! Amo yadto ang sala, nga nagapanghikot sing kamatayon sa akon paagi sinang maayo, agud nga ang sala mapakita nga sala, kag paagi sa sogo manginlakas nga sala.
Romans	7	14	Aton nahibaloan nga ang kasogoan espirituhanon; apang ako lawasnon, nga ginbaligya sa idalum sang sala.
Romans	7	15	Ang akon ginabuhat wala ko mahangpi. Kay wala ko ginahimo ang luyag ko, apang ginahimo ko ang butang gid nga ginadumtan ko.
Romans	7	16	Karon kon ginahimo ko ang indi ko luyag, nagasugut ako nga ang kasogoan maayo.
Romans	7	17	Gani niyan indi na ako ang nagahimo sini, kondi ang sala nga nagapuyo sa akon.
Romans	7	18	Kay nakahibalo ako nga sa akon, kon sayoron, sa akon unud, walay nagapuyo nga maayo. Ang pagbuut sing maayo yari sa akon, apang indi ako makahimo sini.
Romans	7	19	Kay ang maayo nga luyag ko wala ko ginahimo, apang ang malaut nga indi ko luyag amo ang ginahimo ko.
Romans	7	20	Karon kon ang indi ko luyag ginahimo ko, indi na ako ang nagahimo sini, kondi ang sala nga nagapuyo sa akon.
Romans	7	21	Gani nasapwan ko nga ini kasogoan nga kon luyag ko maghimo sing maayo, ang malaut malapit gid.
Romans	7	22	Kay nagakalipay ako sa kasogoan sang Dios, sa akon nasulud gid nga kaugalingon,
Romans	7	23	apang nakita ko ang tuhay nga kasogoan sa akon mga bahin nga nagapakig-away batok sa kasogoan sang akon hunahuna kag nagadala sa akon sa kabihagan sa kasogoan sang sala nga yari sa akon mga bahin.
Romans	7	24	Kailo ako nga tawo! Sin-o bala ang magaluwas sa akon sa sining lawas sang kamatayon?
Romans	7	25	Nagapasalamat ako sa Dios paagi kay Jesu-Cristo nga aton Ginoo! Gani niyan, ako gid sa hunahuna nagaalagad sa kasogoan sang Dios, apang sa unud nagaalagad ako sa kasogoan sang sala.
Romans	8	1	Busa wala na karon sing katagudilian sa mga yara kay Cristo Jesus.
Romans	8	2	Kay ang kasogoan sang Espiritu sang kabuhi kay Cristo Jesus naghilway sa akon sa kasogoan sang sala kag kamatayon.
Romans	8	3	Kay ang indi mahimo sang kasogoan, nga maluya bangud sa unud, nahimo sang Dios: sa pagpadala sang iya kaugalingon nga Anak sa kaanggid sang unud nga makasasala kag tungud sa sala, nagtagudili sia sang sala sa unud,
Romans	8	4	agud nga ang ginakinahanglan sang kasogoan matuman sa aton, nga nagaginawi indi sono sa unud kondi sono sa Espiritu.
Romans	8	5	Kay ang mga nagakabuhi sono sa unud nagahimulat sang mga butang sang unud, apang ang mga nagakabuhi sono sa Espiritu nagahimulat sang mga butang sang Espiritu.
Romans	8	6	Kay ang paghunahuna sono sa unud kamatayon, apang ang paghunahuna sono sa Espiritu kabuhi kag paghidait.
Romans	8	7	Kay ang panghunahuna sono sa unud batok sa Dios; wala ini sia nagapasakup sa kasogoan sang Dios, indi gid sarang makapasakup;
Romans	8	8	kag ang mga sa unud indi makapahamuut sa Dios.
Romans	8	9	Apang kamo wala sa unud, kondi sa Espiritu, kon matuud nga ang Espiritu sang Dios nagapuyo sa inyo. Ang bisan sin-o nga walay Espiritu ni Cristo indi iya sia.
Romans	8	10	Apang kon si Cristo yara sa inyo, bisan ang inyo mga lawas patay bangud sang sala, ang inyo mga espiritu buhi bangud sang pagkamatarung.
Romans	8	11	Kon ang Espiritu sang nagbanhaw kay Jesus nagapuyo sa inyo, ang nagbanhaw kay Cristo Jesus magahatag sing kabuhi man sa inyo mga lawas nga mamalatyon paagi sa iya Espiritu nga nagapuyo sa inyo.
Romans	8	12	Gani niyan, mga kauturan, mga mangungutang kita, indi sa unud, sa pagkabuhi sono sa unud—
Romans	8	13	kay kon nagakabuhi kamo sono sa unud kamo mapatay, apang kon paagi sa Espiritu ginapakamatay ninyo ang mga buhat sang lawas magakabuhi kamo.
Romans	8	14	Kay ang tanan nga ginatuytuyan sang Espiritu sang Dios mga anak sang Dios.
Romans	8	15	Kay wala kamo makabaton sang espiritu sang kahiolipnan nga sa kahadluk liwat, kondi nakabaton kamo sang espiritu sang pagkaanak. Kon nagatuaw kita, “Abba! Amay!”
Romans	8	16	ang Espiritu gid nagasaksi upud sa aton espiritu nga mga anak kita sang Dios,
Romans	8	17	kag kon mga anak, niyan mga manunubli, mga manunubli sang Dios kag mga masigkamanunubli ni Cristo, kon matuud nga nagaantus kita kaupud niya agud nga paghimayaon man kita kaupud niya.
Romans	8	18	Ginakabig ko nga ang mga pag-antus sa karon nga tion indi takus nga ikapaanggid sa himaya nga ipahayag sa aton.
Romans	8	19	Kay ang hanoot nga pagpaabut sang tinuga nagahulat sang pagpahayag sang mga anak sang Dios;
Romans	8	20	kay ang tinuga nasakup sa kaluyahon, indi sa iya kaugalingon nga kabubut-on kondi sa kabubut-on sadtong nagsakup sa iya sa paglaum;
Romans	8	21	bangud nga ang tinuga gid hilwayon sa kahiolipnan sang pagkamadinulunton kag makaagum sang mahimayaon nga kahilwayan sang mga anak sang Dios.
Romans	8	22	Aton nahibaloan nga ang bug-os nga tinuga nagaugayong sa kasakit sing tingub tubtub karon;
Romans	8	23	kag indi lamang ang tinuga, kondi kita man, nga may nahaunang mga bunga sang Espiritu, nagaugayong sa sulud naton nga nagahulat sang pagkainanak, nga amo ang pagtubus sang aton mga lawas.
Romans	8	24	Kay sa sining paglaum naluwas kita. Karon ang paglaum nga makita indi paglaum. Kay sin-o bala ang nagalaum sang iya makita?
Romans	8	25	Apang kon nagalaum kita sa wala naton makita, ginahulat ta ini nga may pagpailub.
Romans	8	26	Sa amo nga bagay ang Espiritu nagabulig sa aton kaluyahon; kay indi kita makahibalo magpangamuyo sing nagakaigo, apang ang Espiritu gid nagapatunga tungud sa aton nga nagapakilooy nga may mga pag-ugayong nga dimamitlang.
Romans	8	27	Kag ang nagausisa sang mga tagiposoon nakahibalo kon ano ang hunahuna sang Espiritu, bangud nga nagapatunga nga nagapakilooy sia tungud sa mga balaan sono sa kabubut-on sang Dios.
Romans	8	28	Nahibaloan naton nga sa tagsa ka butang ang Dios nagapanghikot nga sa ikaayo upud sa mga nagahigugma sa iya, ang mga ginatawag sono sa iya tinutuyo.
Romans	8	29	Kay ang ginkilala niya nga daan gintangdoan man niya nga daan nga manginsono sa larawan sang iya Anak, agud nga manginpanganay sia sa madamung mga kauturan.
Romans	8	30	Kag ang iya gintangdoan nga daan gintawag man niya; kag ang gintawag niya ginpakamatarung man niya; kag ang ginpakamatarung niya ginhimaya man niya.
Romans	8	31	Niyan ano bala ang aton isiling sa sini? Kon ang Dios apin sa aton, sin-o bala ang batok sa aton?
Romans	8	32	Sia nga wala magpaiway sang iya kaugalingon nga Anak kondi nagtugyan sa iya tungud sa aton tanan, paano bala nga indi sia maghatag sing bunayag sa aton man sang tanan nga butang kaupud niya?
Romans	8	33	Sin-o bala ang makasumbung batok sa mga pinili sang Dios? Ang Dios amo ang nagapakamatarung;
Romans	8	34	sin-o bala ang nagatagudili? Si Cristo Jesus amo ang napatay, hoo, ang ginbanhaw, nga yara sa too sang Dios, nga nagapatunga nga nagapakilooy man tungud sa aton.
Romans	8	35	Sin-o bala ang magapahamulag sa aton sa gugma ni Cristo? Ang kangitngitan bala, ukon kasakit, ukon paghingabut, ukon tiggulutum, ukon kahubo, ukon katalagman, ukon espada?
Romans	8	36	Subong sang nasulat, “Tungud sa imo ginapamatay kami sa bug-os nga adlaw; naisipan kami subong sang mga carnero nga ilihawon.”
Romans	8	37	Wala, sa tanan sining butang labi pa kita sa mga mandadaug paagi sa iya nga naghigugma sa aton.
Romans	8	38	Kay ginatalupangud ko nga bisan ang kamatayon, ukon kabuhi, ukon mga manugtunda, ukon mga punoan, ukon mga butang nga sa karon, ukon mga butang nga palaabuton, ukon mga gahum,
Romans	8	39	ukon kataasan, ukon kadadalman, ukon bisan ano nga iban nga tinuga, indi sarang makapahamulag sa aton sa gugma sang Dios nga yara kay Cristo Jesus nga aton Ginoo.
Romans	9	1	Nagasiling ako sang kamatooran kay Cristo, wala ako nagabutig; ang akon kaisipan nagasaksi sa akon sa Espiritu Santo,
Romans	9	2	nga may daku ako nga kasubu kag kasakit nga walay langan sa akon tagiposoon.
Romans	9	3	Kay makahandum ako nga ako gid manginpinakamalaut kag ginpabulag kay Cristo tungud sa akon mga kauturan, nga akon mga kasimanwa sono sa kaliwat.
Romans	9	4	Sila mga Israelnon, kag ila ang pagkaanak, ang himaya, ang mga katipan, ang paghatag sang kasogoan, ang panimbahon, kag ang mga saad;
Romans	9	5	naigo sa ila ang mga patriarca, kag sa ila kaliwat, sono sa unud, amo ang Cristo. Ang Dios nga labaw sa tanan, dalayawon gihapon. Kabay pa.
Romans	9	6	Apang indi nga ang polong sang Dios daw nanginwalay pulus. Kay indi tanan nga nagikan kay Israel mga taga-Israel,
Romans	9	7	kag indi sila tanan mga anak ni Abraham bangud nga kaliwatan sila niya; apang “Paagi kay Isaac tawgon ang imo mga kaliwatan.”
Romans	9	8	Kon sayoron indi ang mga anak sang unud ang mga anak sang Dios, kondi ang mga anak sang saad ginaisip subong nga mga kaliwatan.
Romans	9	9	Kay amo ini ang polong sang saad, “Sa sining panag-on ako magakari kag si Sara magaanak sing lalaki.”
Romans	9	10	Kag indi lamang ina, kondi si Rebeca man sang nagpanamkon tungud kay Isaac nga aton amay,
Romans	9	11	bisan wala pa sila matawo kag wala nakahimo sing maayo ukon malain, agud nga ang tinutuyo sang Dios sono sa pagpili magpadayon, indi bangud sang mga buhat kondi bangud sang iya pagtawag,
Romans	9	12	ginsiling sa iya, “Ang magulang magaalagad sa manghud.”
Romans	9	13	Subong sang nasulat na, “Ginhigugma ko si Jacob, apang gindumtan ko si Esau.”
Romans	9	14	Niyan ano bala ang isiling ta? May pagkadimatarung bala sa Dios? Malayo ina!
Romans	9	15	Kay nagasiling sia kay Moises, “Magakalooy ako sa kalooyan ko, kag magakaawa ako sa kaawaan ko.”
Romans	9	16	Gani indi sa pagbuut ukon pagpanikasug sang tawo, kondi sa kalooy sang Dios.
Romans	9	17	Kay ang kasulatan nagasiling kay Faraon, “Sa sini gid nga katuyoan ginbangon ko ikaw, agud nga sa imo mapakita ko ang akon gahum kag nga ang akon ngalan mapalapnag sa bug-os nga duta.”
Romans	9	18	Gani nagakalooy ang Dios sa buut niya kalooyan, kag sa buut niya patig-ahon ginapatig-a niya ang tagiposoon.
Romans	9	19	Niyan magasiling ka sa akon, “Ngaa bala nga nagapangita pa sia sing sayup? Kay si sin-o bala ang makasumpung sang iya kabubut-on?”
Romans	9	20	Apang, O tawo, sin-o ka bala nga nagasabat batok sa Dios? Magasiling bala ang gindihon sa nagdihon sa iya, “Ngaa bala nga ginhimo mo ako sing subong?”
Romans	9	21	Wala bala sing gahum sa lunang ang maninihon, sa paghimo gikan sa amo nga linamas sing isa ka suludlan nga sa katahum kag sing isa nga sa manubo nga paggamit?
Romans	9	22	Ano bala kon ang Dios, nga buut magpakita sang iya kasingkal kag magpakilala sang iya gahum, nagbatas sing dakung pagpailub sing mga suludlan sang kasingkal nga takus sa kalaglagan,
Romans	9	23	agud nga mapakilala niya ang kamanggaran sang iya himaya sa mga suludlan sang kalooy, nga gin-aman niya nga daan nga sa himaya,
Romans	9	24	bisan kita nga iya gintawag, indi gikan sa mga Judio lamang kondi sa mga Gentil man?
Romans	9	25	Subong gid sang ginasiling sa Oseas, “Tawgon ko nga ‘akon katawohan’ ang indi ko anay katawohan, kag nga ‘akon hinigugma’ ang indi ko anay hinigugma.”
Romans	9	26	“Kag sa duug diin ginsiling sa ila, ‘Indi kamo akon katawohan,’ didto tawgon sila nga ‘mga anak sang Dios nga buhi.’”
Romans	9	27	Kag si Isaias nagasinggit nahanungud sa Israel: “Bisan ang kadamuon sang mga anak sang Israel subong sang balas sa dagat, ang nabilin sa ila lamang amo ang luwason;
Romans	9	28	kay ang Ginoo magatuman sang iya polong sa duta nga may kaid-id kag pagdali.”
Romans	9	29	Kag subong sang nasiling ni Isaias, “Kon ang Ginoo sang mga kasoldadosan wala makabilin sa aton sing kaliwat, nanginsubong kita kuntani sa Sodoma kag nanginkaangay sa Gomorra.”
Romans	9	30	Niyan ano bala ang isiling ta? Nga ang mga Gentil nga wala magsonod sang pagkamatarung nakadangat sini, nga amo, ang pagkamatarung nga paagi sa pagtoo;
Romans	9	31	apang ang Israel nga nagasonod sang kasogoan sang pagkamatarung wala makadangat sa pagtuman sinang kasogoan.
Romans	9	32	Ngaa bala? Bangud nga wala nila pagpangitaa ini paagi sa pagtoo, kondi nga daw napasad ini sa mga buhat. Nasandad sila sa bato nga kasandaran,
Romans	9	33	subong sang nasulat na, “Yari karon nagabutang ako sa Sion sing bato nga kasandaran sang mga tawo, isa ka igang nga magapukan sa ila; kag ang nagatoo sa iya indi pagpakahuy-an.”
Revelation	1	1	Ang bugna ni Jesu-Cristo, nga ginhatag sang Dios sa iya nga ipakita sa iya mga ulipon ang butang nga dapat mahanabu sing madali; kag ginpadala niya kag ginpakilala ini paagi sa iya manugtunda sa kay Juan nga iya ulipon,
Revelation	1	2	nga nagsaksi sang polong sang Dios kag sang pagpamatuud ni Jesu-Cristo, bisan sang tanan nga iya nakita.
Revelation	1	3	Bulahan ang nagabasa sing mabaskug kag ang mga nagapamati sang mga polong sang tagna, kag nagabantay sang mga butang nga nasulat sa sini; kay malapit na ang tion.
Revelation	1	4	Si Juan sa pito ka iglesia nga yara sa Asia: Ang bugay sa inyo kag paghidait gikan sa iya nga amo karon kag amo anay kag nga magakari, kag gikan sa pito ka espiritu nga yadto sa atubangan sang iya trono,
Revelation	1	5	kag gikan kay Jesu-Cristo nga saksi nga matutum, ang panganay sang mga patay, kag ang manugdumala sang mga hari sa duta. Sa iya nga nagahigugma sa aton kag naghugas sa aton gikan sa aton mga sala bangud sang iya dugo
Revelation	1	6	kag naghimo sa aton nga ginharian, nga mga sacerdote sa iya Dios kag Amay, sa iya ang himaya kag ang kagamhanan sa katuigan kag katuigan. Kabay pa.
Revelation	1	7	Yari karon, nagakari sia kaupud sang mga panganud, kag ang tagsa ka mata makakita sa iya, ang mga naghandus sa iya; kag ang tanan nga kabikahan sang duta magahaya bangud sa iya. Hoo. Kabay pa.
Revelation	1	8	“Ako ang Alpha kag ang Omega,” nagasiling ang Ginoong Dios, nga amo karon kag amo anay kag nga magakari, ang Makaako.
Revelation	1	9	Ako si Juan, inyo utud kag umalambit upud sa inyo sa kapipit-an kag sa ginharian kag sa pagpailub sa kay Jesus, didto anay sa pulo nga ginatawag Patmos tungud sa polong sang Dios kag sa pagpamatuud ni Jesus.
Revelation	1	10	Sa Espiritu ako sa adlaw sang Ginoo, kag nabatian ko sa akon likod ang daku nga tingug nga daw budyong
Revelation	1	11	nga nagasiling, “Ang imo nakita isulat sa isa ka tolon-an kag ipadala sa pito ka iglesia, sa Efeso kag sa Smirna kag sa Pergamo kag sa Tiatira kag sa Sardis kag sa Filadelfia kag sa Laodicea.”
Revelation	1	12	Niyan nagbalikid ako sa pagtan-aw sang tingug nga nagpakighambal sa akon, kag sang nakabalikid nakita ko ang pito ka candelero nga bulawan,
Revelation	1	13	kag sa tunga sang mga candelero ang isa nga kaangay sang anak sang tawo, nga napanaptan sing malaba nga panapton kag nawagkusan sa dughan sing wagkus nga bulawan;
Revelation	1	14	ang iya olo kag ang iya bohok maputi kaangay sang bulbul nga maputi, subong sang nieve; ang iya mga mata subong sang dabdab sang kalayo,
Revelation	1	15	ang iya mga tiil kaangay sang saway nga ginpahining, linubus subong nga sa horno, kag ang iya tingug subong sang daganas sang madamu nga tubig;
Revelation	1	16	sa iya kamut nga too may pito ka bitoon, sa iya baba nagagowa ang isa ka espada nga matalum nga duha sing sulab, kag ang iya nawung subong sang adlaw nga nagasilak sa iya bug-os nga kasanag.
Revelation	1	17	Sang nakita ko sia, napukan ako nga daw patay sa iya tiilan. Apang ginpahamtang niya sa akon ang iya kamut nga too, nga nagasiling, “Dili magkahadluk, ako ang nahauna kag ang katapusan,
Revelation	1	18	kag ang nagakabuhi; napatay ako, kag yari karon nagakabuhi ako sa gihapon, kag yari sa akon ang mga yabi sang Kamatayon kag Hades.
Revelation	1	19	Karon isulat mo ang imo nakita, ang amo karon kag ang mahanabu sa olihi.
Revelation	1	20	Kon nahanungud sa tinago sang pito ka bitoon nga imo nakita sa akon kamut nga too, kag ang pito ka candelero nga bulawan, ang pito ka bitoon amo ang mga manugtunda sang pito ka iglesia kag ang pito ka candelero amo ang pito ka iglesia.
Revelation	10	1	Niyan nakita ko ang isa pa ka makusug nga manugtunda nga nagakunsad gikan sa langit, nga napanaptan sing panganud, nga may balangaw sa iya olo, kag ang iya nawung subong sang adlaw, kag ang iya mga tiil subong sang mga haligi nga kalayo.
Revelation	10	2	Sia may tolon-an nga linokot nga diotay nga nabukad sa iya kamut. Kag gintapak niya ang iya tiil nga too sa dagat, kag ang wala sa duta,
Revelation	10	3	kag nagtawag sa mabaskug nga tingug, subong sang pagngurub sang leon; sang nagtawag sia, ang pito ka daguub nagtonog.
Revelation	10	4	Kag sang nakatonog ang pito ka daguub, buut na ako kuntani magsulat, apang nabatian ko ang tingug gikan sa langit nga nagasiling, “Pat-ini ang ginmitlang sang pito ka daguub, kag dili pag-isulat ini.”
Revelation	10	5	Kag ang manugtunda nga nakita ko nga nagatindug sa dagat kag sa duta nagbayaw sang iya kamut nga too sa langit
Revelation	10	6	kag nagsumpa bangud sa iya nga nagakabuhi sa katuigan kag katuigan, nga nagtuga sang langit kag sang yara sa sini, kag sang duta kag sang mga butang nga yara sa sini, kag sang dagat kag sang mga butang nga yara sa sini, nga wala na sing paglantang pa,
Revelation	10	7	kondi nga sa mga adlaw sang pagtawag sang budyong nga patonggon sang ikapitong manugtunda, ang tinago sang Dios, sono sa ginpahibalo niya sa iya mga ulipon nga mga manalagna, matuman.
Revelation	10	8	Niyan ang tingug nga akon nabatian gikan sa langit nagpakighambal liwat sa akon, nga nagasiling, “Lakat, kuhaa ang tolon-an nga linokot nga nabukad sa kamut sang manugtunda nga nagatindug sa dagat kag sa duta.”
Revelation	10	9	Gani nagkadto ako sa manugtunda kag nagsiling sa iya nga ihatag niya sa akon ang tolon-an nga linokot nga diotay; kag nagsiling sia sa akon, “Kuhaa ini kag kaona; mangin-mapait ini sa imo tiyan, apang sa imo baba matam-is ini subong sang dugus.”
Revelation	10	10	Kag ginkuha ko ang tolon-an nga linokot nga diotay sa kamut sang manugtunda kag ginkaon ini; matam-is ini sa akon baba subong sang dugus, apang sang nakaon ko ini nagpait ang akon tiyan.
Revelation	10	11	Kag ginsilingan ako, “Dapat ka magpanagna liwat nahanungud sa madamung katawohan kag pungsud kag hambal kag hari.”
Revelation	11	1	Niyan ginhatagan ako sing tabun-ak nga kaangay sa sungkud, kag ginsilingan ako: “Tindug kag taksa ang templo sang Dios kag ang halaran kag ang mga nagasimba didto,
Revelation	11	2	apang dili mo pagtakson ang luwang nga sa gowa sang templo; bayaan mo ina, kay ginhatag ini sa mga pungsud, kag tasakon nila ang banwang balaan sing kap-atan kag duha ka bulan.
Revelation	11	3	Kag ihatag ko sa akon duha ka saksi ang gahum sa pagpanagna sing isa ka libo kag duha ka gatus kag kan-uman ka adlaw, nga napanaptan sing panapton nga sako.”
Revelation	11	4	Amo ini sila ang duha ka kahoy nga olivo kag ang duha ka candelero nga nagatindug sa atubangan sang Ginoo sang duta.
Revelation	11	5	Kag kon may tawo nga buut magsamad sa ila, nagagowa ang kalayo sa ila mga baba kag nagalamon sang ila mga kaaway; kon may tawo nga buut magsamad sa ila, dapat sia patyon sa sining bagay.
Revelation	11	6	Ini sila may gahum sa pagtakup sang langit, agud nga indi mag-ulan sa mga adlaw sang ila panagna, kag may gahum sila sa mga tubig sa paghimo nga dugo, kag sa pagsakit sang duta sa tagsa ka kalalat-an, sa masunsun nga buut nila.
Revelation	11	7	Kag sang nakatapus na sila sang ila pagpamatuud, ang sapat nga nagagowa sa kadadalman magapakig-away sa ila kag magadaug kag magapatay sa ila,
Revelation	11	8	kag ang ila mga bangkay magadum-ok sa dalan sang dakung banwa nga sa espirituhanon ginatawag Sodoma kag Egipto, diin ang ila Ginoo ginlansang sa cruz.
Revelation	11	9	Gikan sa mga katawohan kag mga kabikahan kag mga hambal kag mga pungsud ang mga tawo nagatan-aw sa ila mga bangkay sing tatlo ka adlaw kag tunga kag wala magtugut nga ilubung ang ila mga bangkay,
Revelation	11	10	kag ang mga nagapuyo sa duta magakalipay sa ila kag magakasadya kag magadinolotay sila, bangud nga ginsakit sining duha ka manalagna ang mga nagapuyo sa duta.
Revelation	11	11	Apang sa tapus sang tatlo ka adlaw kag tunga ang ginhawa sang kabuhi gikan sa Dios nagsulud sa ila, kag nagtindug sila, kag ginhadlukan sing daku ang mga nakakita sa ila.
Revelation	11	12	Niyan nabatian nila ang mabaskug nga tingug gikan sa langit nga nagasiling sa ila, “Kari kamo diri!” Kag sa itololok sang ila mga kaaway nagkayab sila sa langit sa panganud.
Revelation	11	13	Kag sa sadtong takna may dakung linog, kag napukan ang ikapulo nga bahin sang banwa; ang napatay sa linog pito ka libo ka tawo, kag ang nabilin nalisang kag naghatag sing himaya sa Dios sang langit.
Revelation	11	14	Nagligad ang ikaduhang kailo; yari karon, ang ikatlong kailo magaabut sing madali.
Revelation	11	15	Niyan ang ikapitong manugtunda nagpatonog sang iya budyong, kag may dalagkung mga tingug sa langit, nga nagasiling, “Ang ginharian sang kalibutan nangin-iya sang aton Ginoo kag sang iya Cristo, kag magahari sia sa katuigan kag katuigan.”
Revelation	11	16	Kag ang duha ka pulo kag apat ka tigulang nga nagalingkod sa ila mga trono sa atubangan sang Dios naghapa kag nagsimba sa Dios,
Revelation	11	17	nga nagasiling, “Nagapasalamat kami sa imo, O Ginoong Dios nga makaako, nga amo karon kag amo anay bangud nga ginbaton mo ang imo dakung gahum kag nagsugud sa paghari.
Revelation	11	18	Naakig ang kapungsuran, apang nag-abut ang imo kasingkal, kag ang tion sa paghukom sang mga patay, sa pagbalus sa imo mga ulipon, nga mga manalagna kag mga balaan, kag sa mga nahadluk sa imo ngalan, sa magamay kag sa dalagku, kag sa paglaglag sang mga nagalaglag sang duta.”
Revelation	11	19	Niyan nabuksan ang templo sang Dios sa langit, kag nakita sa iya templo ang kaban sang iya katipan; kag may mga idlab sang kilat, mabaskug nga mga kagahud, mga tonog sang daguub, linog, kag madamul nga ulan sang hielo.
Revelation	12	1	Kag ang dakung tanda nagpahayag sa langit, ang babayi nga napanaptan sing adlaw, nga may bulan sa idalum sang iya mga tiil, kag sa iya olo ang purungpurung nga napulog duha ka bitoon;
Revelation	12	2	nagadala sia kag nagsinggit sa ginasakitan sia, sa kasakit bangud sa pag-anak.
Revelation	12	3	Kag ang isa man ka tanda nagpahayag sa langit; yari karon, ang dakung dragon nga mapula, nga may pito ka olo kag napulo ka sungay, kag sa iya mga olo may pito ka diadema.
Revelation	12	4	Kag naghapay ang iya ikog sang ikatlong bahin sang mga bitoon sa langit, kag gintulak sila sa duta. Kag ang dragon nagtindug sa atubangan sang babayi nga buut na mag-anak, agud nga malamon niya ang bata sa pag-anak sang babayi;
Revelation	12	5	nag-anak sia sing lalaki, ang isa nga magagahum sa tanan nga kapungsuran sa bilogon nga salsalon, apang ginsagmit ang iya bata paibabaw sa Dios kag sa iya trono,
Revelation	12	6	kag ang babayi nagpalagyo pa kamingawan, diin may duug sia nga gin-aman sang Dios, diin masagud sia sing isa ka libo kag duha ka gatus kag kan-uman ka adlaw.
Revelation	12	7	Karon may inaway sa langit, si Miguel kag ang iya mga manugtunda nga nagapakig-away batok sa dragon; kag ang dragon kag ang iya mga manugtunda nagpakig-away,
Revelation	12	8	apang gindaug sila kag wala na sing duug sa ila sa langit.
Revelation	12	9	Kag ginholog ang dakung dragon, yanang dumaan nga man-ug, nga ginatawag nga Yawa kag Satanas, ang manugdaya sang bug-os nga kalibutan—ginholog sia sa duta, kag ang iya mga manugtunda ginholog kaupud niya.
Revelation	12	10	Kag nabatian ko ang mabaskug nga tingug sa langit, nga nagasiling, “Karon nag-abut ang kaluwasan kag ang gahum kag ang ginharian sang aton Dios kag ang pagbulut-an sang iya Cristo, kay ginholog ang manunumbung sang aton mga kauturan, nga nagasumbung sa ila sa atubangan sang aton Dios sa adlaw kag gab-i.
Revelation	12	11	Kag gindaug nila sia bangud sang dugo sang Cordero kag bangud sang polong sang ila pagpamatuud, kay wala nila paghigugmaa ang ila kabuhi bisan tubtub sa kamatayon.
Revelation	12	12	Niyan magkalipay, O langit kag kamo nga nagapuyo sa sini! Apang kailo sa inyo, O duta kag dagat, kay ang yawa nagpanaug sa inyo sa dakung kasingkal, bangud nga nakahibalo sia nga may malip-ot lamang sia nga tion!”
Revelation	12	13	Kag sang pagkakita sang dragon nga ginholog sia sa duta, ginlagas niya ang babayi nga nag-anak sing lalaki.
Revelation	12	14	Apang ginhatag sa babayi ang duha ka pakpak sang dakung aguila agud nga maglupad sia gikan sa atubangan sang man-ug pa kamingawan, sa duug diin batiti-on sia sa isa ka tion, kag mga tion, kag tunga sa tion.
Revelation	12	15	Nagbuga ang man-ug sa olihi sang babayi sing tubig nga subong sang suba, agud nga mapaanud niya sia sa baha.
Revelation	12	16	Apang ang duta nagtabang sa babayi, kag ginbuka sang duta ang iya baba kag gintolon ang suba nga ginbuga sang dragon.
Revelation	12	17	Niyan ang dragon naakig sa babayi, kag nagkadto sa pagpakig-away sa nabilin sang iya kaliwat, nga nagabantay sang mga sogo sang Dios kag nagapamatuud kay Jesus. Kag nagtindug sia sa baybayon sang dagat.
Revelation	13	1	Kag nakita ko ang sapat nga nagatakas gikan sa dagat, nga may napulo ka sungay kag pito ka olo, nga sa iya mga sungay may napulo ka diadema kag sa iya mga olo may ngalan sang pasipala.
Revelation	13	2	Kag ang sapat nga akon nakita kaangay sang leopardo, ang iya mga tiil subong sang iya sang oso, kag ang iya baba subong sang baba sang leon. Kag ginhatag sa iya sang dragon ang iya gahum kag ang iya trono kag dakung pagbulut-an.
Revelation	13	3	Ang isa sang iya mga olo daw napilasan nga ikamatay, apang ang iya pilas nga ikamatay nag-ayo, kag ang bug-os nga duta nagsonod nga may katingala sa sapat.
Revelation	13	4	Nagsimba ang mga katawohan sa dragon, bangud nga ginhatag niya ang iya pagbulut-an sa sapat, kag nagsimba sila sa sapat, nga nagasiling, “Sin-o bala ang kaangay sa sapat, kag sin-o bala ang sarang makapakig-away batok sa iya?”
Revelation	13	5	Kag ginhatagan ang sapat sing baba nga nagahambal sang bugalon kag mapasipalahon nga mga polong, kag gintugutan ini sa paggamit sang pagbulut-an sing kap-atan kag duha ka bulan;
Revelation	13	6	ginbungat niya ang iya baba sa pagpasipala batok sa Dios, nga nagapasipala sang iya ngalan kag iya puluy-an, nga amo, ang mga nagapuyo sa langit.
Revelation	13	7	Subong man gintugutan sia sa pagpakig-away batok sa mga balaan kag sa pagdaug sa ila. Kag ginhatagan sia sing pagbulut-an sa tagsa ka kabikahan kag katawohan kag hambal kag pungsud,
Revelation	13	8	kag magasimba sa iya ang tanan nga nagapuyo sa duta, ang tagsatagsa nga ang iya ngalan wala masulat sa wala pa mapasad ang kalibutan, sa tolon-an sang kabuhi sang Cordero nga gin-ihaw.
Revelation	13	9	Kon ang bisan sin-o may idulungug, magpamati sia:
Revelation	13	10	Kon ang bisan sin-o bilihagon, makadto sia sa kabihagan; kon ang bisan sin-o magpatay sa espada, kinahanglan sa espada sia patyon. Yari ang panawag nga sa pagpailub kag pagtoo sang mga balaan.
Revelation	13	11	Niyan nakita ko ang isa na man ka sapat nga naggowa sa duta; may duha sia ka sungay kaangay sang sa cordero kag naghambal sia subong sang dragon.
Revelation	13	12	Nagahikot sia sang bug-os nga pagbulut-an sang nahaunang sapat sa iya atubangan, kag ginapasimba niya ang duta kag ang mga nagapuyo sa sini sa nahaunang sapat, nga ang iya pilas nga ikamatay nag-ayo.
Revelation	13	13	Nagahimo sia sing dalagkung mga tanda, bisan sa pagpapanaug sang kalayo sa duta gikan sa langit sa itololok sang mga tawo;
Revelation	13	14	kag ginadayaan niya ang mga nagapuyo sa duta paagi sa mga tanda nga gintugut sa iya sa paghimo sa itololok sang sapat, nga nagasiling sa ila sa pagbuhat sing larawan tungud sa sapat nga napilasan sang espada apang nabuhi pa;
Revelation	13	15	kag gintugutan sia sa paghatag sing ginhawa sa larawan sang sapat agud nga ang larawan sang sapat makahambal, kag sa pagpapatay sang indi magsimba sa larawan sang sapat.
Revelation	13	16	Subong man ginapapat-inan niya ang tanan, magamay kag dalagku, manggaranon kag imol, hilway kag ulipon, sa too nga kamut ukon sa agtang,
Revelation	13	17	agud nga wala sing sarang makabakal ukon makabaligya luwas kon sia may pat-in, nga amo, ang ngalan sang sapat ukon ang numero sang ngalan sini.
Revelation	13	18	Ini nagatawag sang kaalam: ang may paghangup mag-isip sia sang numero sang sapat, kay ini numero sang tawo, ang iya numero anum ka gatus kag kan-uman kag anum.
Revelation	14	1	Niyan nagtolok ako, kag yari karon, ang Cordero nagatindug sa Bukid nga Sion, kag kaupud niya ang isa ka gatus kag kap-atan kag apat ka libo nga may ila sang iya ngalan kag sang ngalan sang iya Amay nga nasulat sa ila mga agtang.
Revelation	14	2	Kag nabatian ko ang tingug gikan sa langit subong sang tonog sang madamung tubig kag subong sang tonog sang mabaskug nga daguub; ang tingug nga nabatian ko subong sang tonog sang mga manug-arpa nga nagakutingkuting sang ila mga arpa,
Revelation	14	3	kag nagaamba sila sing bag-ong ambahanon sa atubangan sang trono kag sa atubangan sang apat ka sapat nga buhi kag sang mga tigulang. Walay tawo nga makahibalo sang ambahanon kondi ang isa ka gatus kag kap-atan kag apat ka libo nga tinubus gikan sa duta.
Revelation	14	4	Ini sila amo ang wala magdagta sang ila kaugalingon sa mga babayi, kay mga putli sila; ini amo ang nagasonod sa Cordero bisan diin sia nagakadto; ini mga tinubus gikan sa mga tawo subong nga nahaunang mga bunga nga sa Dios kag sa Cordero,
Revelation	14	5	kag walay butig nga nasapwan sa ila baba, kay sila walay dagta.
Revelation	14	6	Niyan nakita ko ang isa na man ka manugtunda nga nagalupad sa tunga sang langit, nga may maayong balita nga dayon nga ibantala sa mga nagapuyo sa duta, sa tagsa ka pungsud kag kabikahan kag hambal kag katawohan;
Revelation	14	7	kag nagsiling sia sa mabaskug nga tingug, “Kahadluki ninyo ang Dios kag hatagi sia sing himaya, kay nag-abut na ang takna sang iya paghukom; kag simbaha sia nga naghimo sang langit kag duta, sang dagat kag mga tuburan sang tubig.”
Revelation	14	8	Ang ikaduha na man nga manugtunda nagsonod, nga nagasiling, “Napukan, napukan ang dakung Babilonia, nga nagpainum sang tanan nga pungsud sang alak sang iya mahigko nga pagkamakihilawason.”
Revelation	14	9	Kag ang ikatlo na man nga manugtunda nagsonod, nga nagasiling sa mabaskug nga tingug, “Kon ang bisan sin-o nagasimba sa sapat kag sa larawan sini, kag nagabaton sing pat-in sa iya agtang ukon sa iya kamut,
Revelation	14	10	sia man magainum sang alak sang kasingkal sang Dios, nga gin-aman nga walay simbug sa tagayan sang iya kaakig, kag sakiton sia sa kalayo kag azufre sa atubangan sang mga manugtunda nga balaan kag sa atubangan sang Cordero.
Revelation	14	11	Kag ang aso sang ila kasakit nagatub-ok sa katuigan kag katuigan; kag wala sila sing pahuway sa adlaw ukon gab-i, sila nga nagasimba sa sapat kag sa larawan sini, kag ang bisan sin-o nga nagabaton sang pat-in sang iya ngalan.”
Revelation	14	12	Yari ang panawag nga sa pagpailub sang mga balaan, sila nga nagabantay sang mga sogo sang Dios kag sang pagtoo ni Jesus.
Revelation	14	13	Kag nabatian ko ang tingug gikan sa langit nga nagasiling, “Isulat mo: Bulahan ang mga patay nga nagakamatay kutub karon sa Ginoo.” “Bulahan sa pagkamatuud,” nagasiling ang Espiritu, “agud nga magpahuway sila sa ila mga pagpangabudlay, kay ang ila mga binuhatan nagasonod sa ila!”
Revelation	14	14	Niyan nagtolok ako, kag yari karon, ang panganud nga maputi, kag sa ibabaw sang panganud nagalingkod ang isa nga kaangay sang anak sang tawo, nga may purungpurung nga bulawan sa iya olo, kag galab nga matalum sa iya kamut.
Revelation	14	15	Kag ang isa na man ka manugtunda naggowa sa templo, nga nagasinggit sa mabaskug nga tingug sa iya nga nagalingkod sa panganud, “Gamita ang imo galab, kag mag-ani ka, kay nag-abut na ang takna sang pag-ani, kay ang alanyon sang duta luntay na.”
Revelation	14	16	Gani sia nga nagalingkod sa panganud naghabyog sang iya galab sa duta, kag gin-ani ang duta.
Revelation	14	17	Kag ang isa na man ka manugtunda naggowa sa templo nga didto sa langit, kag sia man may galab nga matalum.
Revelation	14	18	Niyan ang isa na man ka manugtunda naggowa gikan sa halaran, sia nga may gahum sa kalayo, kag nagtawag sia sa mabaskug nga tingug sa iya nga may matalum nga galab, “Gamita ang imo galab nga matalum, kag gutlaba ang mga pinongpong sang uvas sang duta, kay loto na ang iya mga uvas.”
Revelation	14	19	Gani ginhabyog sang manugtunda ang iya galab sa duta kag gintipon ang mga uvas sang duta, kag ginpilak niya ini sa dakung linasan sang kasingkal sang Dios;
Revelation	14	20	kag ang linasan sang uvas ginlinasan sa gowa sang banwa, kag nag-ilig ang dugo gikan sa linasan, tubtub sa busal sang kabayo sa kataason, sa kalayoon nga isa ka libo kag anum ka gatus ka estadio.
Revelation	15	1	Niyan nakita ko ang isa na man ka tanda sa langit, daku kag makatilingala, pito ka manugtunda nga may pito ka kalalat-an, nga mga kahingapsan, kay sa ila natapus ang kasingkal sang Dios.
Revelation	15	2	Kag nakita ko ang daw dagat nga salaming nga nasimbugan sing kalayo, kag ang mga nagdaug sang sapat kag sang iya larawan kag sang numero sang iya ngalan, nga nagatindug sa dagat nga salaming nga may mga arpa sang Dios sa ila mga kamut.
Revelation	15	3	Kag nagaamba sila sang ambahanon ni Moises, nga ulipon sang Dios, kag sang ambahanon sang Cordero, nga nagasiling, “Dalagku kag kalatingalahan ang imo mga binuhatan, O Ginoong Dios nga Makaako! Matarung kag matuud ang imo mga dalanon, O Hari sang katuigan!
Revelation	15	4	Sin-o bala ang indi mahadluk kag indi maghimaya sang imo ngalan, O Ginoo? Kay ikaw lamang ang balaan. Ang tanan nga pungsud magakari kag magasimba sa imo, kay ang imo mga paghukom napahayag.”
Revelation	15	5	Sa tapus sini nagtolok ako, kag ang templo sang kayangkayang sang pagpamatuud sa langit nabuksan,
Revelation	15	6	kag naggowa sa templo ang pito ka manugtunda nga may pito ka kalalat-an, nga napanaptan sing lino nga masili, lubus kag nawagkusan ang ila mga dughan sing mga wagkus nga bulawan.
Revelation	15	7	Kag ang isa sang apat ka sapat nga buhi naghatag sa pito ka manugtunda sing pito ka yahong nga bulawan nga puno sang kasingkal sang Dios nga nagakabuhi sa katuigan kag katuigan;
Revelation	15	8	kag ang templo napuno sang aso gikan sa himaya sang Dios kag sa iya gahum, kag walay bisan sin-o nga makasarang sa pagsulud sa templo tubtub nga matapus ang pito ka kalalat-an sang pito ka manugtunda.
Revelation	16	1	Niyan nabatian ko ang mabaskug nga tingug gikan sa templo nga nagasiling sa pito ka manugtunda, “Lakat kamo kag iula ninyo ang pito ka yahong sang kasingkal sang Dios sa duta.”
Revelation	16	2	Gani naglakat ang nahaunang manugtunda kag nag-ula sang iya yahong sa duta, kag nag-abut ang mga hubag nga malaut kag malala sa mga tawo nga may pat-in sang sapat kag nagsimba sa iya larawan.
Revelation	16	3	Ang ikaduhang manugtunda nag-ula sang iya yahong sa dagat, kag nahimo ini nga dugo subong sang iya sang tawong patay, kag nagkamatay ang tagsa ka butang nga buhi nga yara sa dagat.
Revelation	16	4	Ang ikatlong manugtunda nag-ula sang iya yahong sa mga suba kag sa mga tuburan sang tubig kag nahimo sila nga dugo.
Revelation	16	5	Kag nabatian ko ang manugtunda sang tubig nga nagasiling, “Matarung ka sa sining mga paghukom nimo, ikaw nga amo karon kag amo anay, O Balaan.
Revelation	16	6	Kay gin-ula sang mga tawo ang dugo sang mga balaan kag mga manalagna, kag ginpainum mo sila sing dugo. Ini nagakaigo sa ila!”
Revelation	16	7	Kag nabatian ko ang halaran nga nagasiling, “Hoo, Ginoong Dios nga Makaako, matuud kag matarung ang imo mga paghukom!”
Revelation	16	8	Ang ikap-at nga manugtunda nag-ula sang iya yahong sa adlaw, kag ginhatag sa iya ang pagpaso sang mga tawo sa kalayo;
Revelation	16	9	nagkapaso ang mga tawo sa dakung kainit, kag ginpakamalaut nila ang ngalan sang Dios nga may gahum sa sining mga kalalat-an, kag wala sila maghinulsul kag maghatag sa iya sing himaya.
Revelation	16	10	Ang ikalimang manugtunda nag-ula sang iya yahong sa trono sang sapat, kag ang iya ginharian nagdulum; gin-usap sang mga tawo ang ila mga dila sa kasakit
Revelation	16	11	kag ginpakamalaut nila ang Dios sang langit bangud sang ila kasakit kag mga hubag, kag wala sila maghinulsul sang ila mga binuhatan.
Revelation	16	12	Ang ikan-um nga manugtunda nag-ula sang iya yahong sa dakung suba nga Eufrates, kag ang tubig sini nahubas, sa pag-aman sang dalan tungud sa mga hari gikan sa sidlangan.
Revelation	16	13	Kag nakita ko, nga nagagowa sa baba sang dragon kag sa baba sang sapat kag sa baba sang dimatuud nga manalagna, ang tatlo ka espiritu nga mahigko nga daw mga paka;
Revelation	16	14	kay mga espiritu sila sang mga yawa, nga nagahimo sing mga tanda, nga nagakadto sa mga hari sa bug-os nga kalibutan, sa pagtipon sa ila sing tingub sa inaway sang dakung adlaw sang Dios nga Makaako.
Revelation	16	15	(“Yari karon, nagakari ako subong sang makawat! Bulahan ang nagamata, nga nagatipig sang iya mga panapton agud nga indi sia maglakat nga hublas kag makita nga hubo!”)
Revelation	16	16	Kag gintipon nila sila sing tingub sa duug nga ginatawag sa Hebreo Armagedon.
Revelation	16	17	Ang ikapitong manugtunda nag-ula sang iya yahong sa kahawaan, kag naggowa ang mabaskug nga tingug sa templo, gikan sa trono, nga nagasiling, “Nahimo na!”
Revelation	16	18	Kag may mga idlab sang kilat, mabaskug nga mga kagahud, mga tonog sang daguub, kag dakung linog nga wala pa gid sing subong kutub nga may mga tawo sa duta, kay daku gid yadtong linog.
Revelation	16	19	Ang dakung banwa nabahin sing tatlo, kag ang mga banwa sang mga pungsud napukan, kag ang dakung Babilonia nadumduman sang Dios, sa pagpainum sa iya sang tagayan sang kapintas sang iya kasingkal.
Revelation	16	20	Kag ang tagsa ka pulo nagpalagyo, kag wala makit-i ang kabukiran;
Revelation	16	21	kag naholog gikan sa langit sa mga tawo ang dakung ulan nga hielo, nga ang binato subong sang isa ka talanton, tubtub nga ginpakamalaut sang mga tawo ang Dios bangud sang kalalat-an sang ulan nga hielo, kay tama ka makahaladluk yadtong kalalat-an.
Revelation	17	1	Niyan nag-abut ang isa sang pito ka manugtunda nga may pito ka yahong kag nagsiling sa akon, “Kari ka, ipakita ko sa imo ang paghukom sang dakung makihilawason nga babayi nga nagalingkod sa ibabaw sang madamung tubig,
Revelation	17	2	nga sa iya nagapakighilawas ang mga hari sang duta, kag ang mga nagapuyo sa duta nahobog sang alak sang iya pagkamakihilawason.
Revelation	17	3	Kag sa Espiritu gindala niya ako sa kamingawan, kag nakita ko ang babayi nga nagasakay sa sapat nga mapula nga nalipus sang mga ngalan sang pagpasipala, kag may pito ka olo kag napulo ka sungay.
Revelation	17	4	Ang babayi napanaptan sing purpura kag escarlata, kag napunihan sing bulawan kag mga uluyason kag mga mutya, nga may tagayan nga bulawan sa iya kamut nga puno sang mga kangil-aran, kag sang mga kahigkoan sang iya pagkamakihilawason;
Revelation	17	5	kag sa iya agtang nasulat ang ngalan nga tinago: “Babilonia nga daku, iloy sang mga makihilawason kag sang mga kangil-aran sang duta.”
Revelation	17	6	Kag nakita ko ang babayi, nga nahobog sang dugo sang mga balaan kag sang dugo sang mga tigbatas ni Jesus. Sang nakita ko sia natingala ako sing daku.
Revelation	17	7	Apang ang manugtunda nagsiling sa akon, “Ngaa bala natingala ka? Isiling ko sa imo ang tinago sang babayi, kag sang sapat nga may pito ka olo kag napulo ka sungay nga nagadala sa iya.
Revelation	17	8	Ang sapat nga nakita mo amo sia anay, kag indi na karon, kag buut na magsaka gikan sa kadadalman kag magkadto sa kalaglagan; kag ang mga nagapuyo sa duta nga wala masulat ang ila mga ngalan sa tolon-an sang kabuhi kutub sa pagpasad sang kalibutan, matingala sila sang ila makita ang sapat, bangud nga amo sia anay kag indi na karon kag amo ang magaabut.
Revelation	17	9	Ini nagatawag sang hunahuna nga may kaalam: ang pito ka olo amo ang pito ka bukid nga ginalingkoran sang babayi;
Revelation	17	10	sila man pito ka hari, ang lima sa ila napukan, ang isa amo karon, ang isa wala pa mag-abut, kag kon mag-abut sia kinahanglan nga magpabilin sia sing malip-ot nga tion lamang.
Revelation	17	11	Nahanungud sa sapat nga amo sia anay kag indi na karon, amo sia ang ikawalo apang iya sia sang pito, kag nagakadto sia sa kalaglagan.
Revelation	17	12	Kag ang napulo ka sungay nga nakita mo amo ang napulo ka hari nga wala pa makabaton sang gahum, apang magabaton sila sing pagbulut-an subong nga mga hari sing isa ka takna, kaupud sang sapat.
Revelation	17	13	Ini sila may isa ka hunahuna kag ginahatag nila ang ila gahum kag pagbulut-an sa sapat;
Revelation	17	14	sila magapakig-away batok sa Cordero, kag ang Cordero magadaug sa ila, kay Ginoo sia sang mga ginoo kag Hari sang mga hari, kag sila nga kaupud niya mga pinanawag kag pinili kag matutum.”
Revelation	17	15	Kag nagsiling sia sa akon, “Ang mga tubig nga nakita mo, nga ginalingkoran sang makihilawason nga babayi, mga katawohan kag mga kadam-an kag mga pungsud kag mga hambal.
Revelation	17	16	Kag ang napulo ka sungay nga imo nakita, ini sila kag ang sapat magadumut sa makihilawason nga babayi; magapamingaw kag magapahubo sila sa iya, kag magakaon sang iya unud kag magasonog sa iya sa kalayo,
Revelation	17	17	kay ginbutang sang Dios sa ila tagiposoon ang paghimo sang iya katuyoan paagi sa paghiliusa sa painoino kag sa paghatag sang ila harianon nga gahum sa sapat, tubtub nga matuman ang mga polong sang Dios.
Revelation	17	18	Kag ang babayi nga imo nakita amo ang dakung banwa nga nagahari sa mga hari sang duta.”
Revelation	18	1	Sa tapus sini nakita ko ang isa na man ka manugtunda nga nagakunsad gikan sa langit, nga may dakung pagbulut-an; kag ang duta nasilakan sang iya himaya.
Revelation	18	2	Kag nagsinggit sia sa mabaskug nga tingug, “Napukan, napukan ang dakung Babilonia! Ini nanginpuluy-an sang mga yawa, salabuyan sang tagsa ka espiritu nga mahigko, kag sang tagsa ka pispis nga mahigko kag makangilil-ad;
Revelation	18	3	kay ang tanan nga kapungsuran nahobog sang alak sang iya mahigko nga kailigbon, kag ang mga hari sang duta nakapakighilawas sa iya, kag ang mga manugpatikang sa duta nagmanggaranon bangud sang iya pagpatuyang.”
Revelation	18	4	Niyan nabatian ko ang isa na man ka tingug gikan sa langit nga nagasiling, “Gowa ka sa iya, katawohan nakon, agud nga indi kamo makaambit sa iya mga sala, agud nga indi kamo makaagum sang iya mga kalalat-an;
Revelation	18	5	kay ang iya mga sala natumpi tubtub sa langit, kag ang Dios nakadumdum sang iya mga kalautan.
Revelation	18	6	Ihatag sa iya subong sang nahatag niya, kag bayari sia liwat sing pilo tungud sang iya mga buhat; sa tagayan nga iya ginsimbugan simbugi sia sing pilo.
Revelation	18	7	Subong nga ginhimaya niya ang iya kaugalingon kag nagpatuyang, sa amo hatagi sia sing subong nga takus sang kasakit kag kalisud. Sanglit nagasiling sia sa iya tagiposoon, ‘Nagalingkod ako nga hara, indi ako balo, indi ako nga mas-a makakita sing kalisud,’
Revelation	18	8	gani sa isa ka adlaw magaabut ang iya mga kalalat-an, kamatay, kag kalisud kag tiggulutum, kag sonogon sia sa kalayo; kay gamhanan ang Ginoong Dios nga nagahukom sa iya.”
Revelation	18	9	Kag ang mga hari sang duta, nga nagmakihilawason kag nagpatuyang kaupud niya, magahibi kag magahaya sa iya kon magtolok sila sa aso sang iya pagkasonog;
Revelation	18	10	magatindug sila sa malayo, sa kahadluk sang iya kasakit, kag magasiling, “Kailo! kailo! ikaw nga dakung banwa, ikaw Babilonia, nga banwang malig-on! Sa isa ka takna nag-abut ang paghukom sa imo.”
Revelation	18	11	Kag ang mga manugpatikang sang duta nagahibi kag nagakalisud sa iya, kay wala na sing tawo nga nagabakal sang ila mga baligya,
Revelation	18	12	baligya nga bulawan, pilak, mga uluyason kag mga mutya, lino nga manipis, purpura, sukla kag escarlata, tanan nga dagway sang kahoy nga mahumut, tanan nga butang nga tiposo, tanan nga butang sang kahoy nga malahalon, saway, salsalon kag marmol,
Revelation	18	13	canela, pahumut, incienso, mirra, puraw nga incienso, alak, lana, harina nga mapino kag trigo, kahayupan kag mga carnero, mga kabayo kag mga kangga, kag mga ulipon, nga amo, ang mga kalag sang mga tawo.
Revelation	18	14	“Ang bunga nga ginakaibogan sang imo kalag nagtaliwan sa imo, kag ang tanan nimo nga manamit kag malahalon nawala sa imo, kag indi na gid sila makita!”
Revelation	18	15	Ang mga manugpatikang sining mga butang, nga nagmanggaranon bangud sa iya, magatindug sa malayo, sa kahadluk sang iya kasakit, nga nagahibi kag nagalalaw sing mabaskug,
Revelation	18	16	“Kailo, kailo, tungud sa dakung banwa nga napanaptan sing lino nga manipis, purpura kag escarlata, nga napunihan sing bulawan, mga uluyason kag mga mutya!
Revelation	18	17	Sa isa ka takna tanan ining manggad napapas.” Kag ang tanan nga pangolo sang sakayan kag ang mga nagalayag, kag ang mga sakayanon kag ang tanan nga nagapangita sa dagat, nagtindug sa malayo
Revelation	18	18	kag nagsinggit sa natan-aw nila ang aso sang iya pagkasonog, “Ano bala nga banwa ang kaangay sang dakung banwa?”
Revelation	18	19	Kag ginsabwagan nila sing yab-ok ang ila mga olo, sa nagahibi kag nagalalaw, nga nagasiling, “Kailo, kailo, tungud sa dakung banwa diin nagmanggaranon ang tanan nga may mga sakayan sa dagat paagi sa iya kamanggaran! Sa isa ka takna namusmus sia.
Revelation	18	20	Kalipay ko sa iya, O langit, O mga balaan kag mga pinadala kag ang mga manalagna, kay ang Dios naghukom tungud sa inyo batok sa iya!”
Revelation	18	21	Niyan ang manugtunda nga gamhanan nagkuha sing bato nga kaangay sa dakung bato sang galingan kag gintagbong ini sa dagat, nga nagasiling, “Sa amo ang Babilonia nga dakung banwa itagbong sing hinali, kag indi na gid makita;
Revelation	18	22	kag ang tonog sang mga manug-arpa kag mga manugmusica, mga manuglantoy kag mga manugbudyong, indi na gid mabatian sa imo; kag wala na gid sing panday sa bisan anong buluhaton nga makita sa imo; kag ang tonog sang galingan indi na gid mabatian sa imo;
Revelation	18	23	kag ang kapawa sang suga indi na gid magsilak sa imo; kag ang tingug sang nobyo kag nobya indi na gid mabatian sa imo; kay ang imo mga manugpatikang amo anay ang mga kadalagkuan sang duta, kag sa imo mga babaylan ang tanan nga kapungsuran gindayaan.
Revelation	18	24	Kag sa iya nasapwan ang dugo sang mga manalagna kag sang mga balaan, kag sang tanan nga ginpatay sa duta.”
Revelation	19	1	Sa tapus sini nabatian ko ang daw mabaskug nga tingug sang dakung kadam-an sa langit, nga nagasinggit, “Aleluya! Kaluwasan kag himaya kag gahum iya sang aton Dios,
Revelation	19	2	kay ang iya mga paghukom matuud kag matarung; ginhukman niya ang dakung makihilawason nga babayi nga nagdagta sang duta sang iya pagkamakihilawason, kag natimalusan niya ang dugo sang iya mga ulipon.”
Revelation	19	3	Sa liwat nagsinggit sila, “Aleluya! Ang aso gikan sa iya nagatub-ok sa katuigan kag katuigan.”
Revelation	19	4	Kag ang duha ka pulo kag apat ka tigulang kag ang apat ka sapat nga buhi nagyaub kag nagsimba sa Dios nga nagalingkod sa trono, nga nagasiling, “Kabay pa. Aleluya!”
Revelation	19	5	Kag sa trono nagikan ang tingug nga nagasinggit, “Dayawa ninyo ang aton Dios, tanan kamo nga mga ulipon niya, kamo nga nahadluk sa iya, magamay kag dalagku.”
Revelation	19	6	Niyan nabatian ko ang daw tingug sang dakung kadam-an, subong sang daganas sang madamung tubig kag subong sang tonog sang mabaskug nga mga daguub, nga nagasinggit, “Aleluya! Kay ang Ginoo nga aton Dios nga Makaako nagahari.
Revelation	19	7	Magkalipay kita kag magkasadya sing lakas kag maghimaya sa iya, kay ang kasal sang Cordero nag-abut, kag nakaaman na ang iya Nobya;
Revelation	19	8	ginhatag sa iya ang pagpanaput sing lino nga manipis, nga masiga kag lubus”— kay ang lino nga manipis amo ang mga buhat nga matarung sang mga balaan.
Revelation	19	9	Kag ang manugtunda nagsiling sa akon, “Isulat ini: Bulahan ang mga gina-agda sa panihapon sang kasal sang Cordero.” Kag nagsiling sia sa akon, “Ini matuud nga mga polong sang Dios.”
Revelation	19	10	Niyan naghapa ako sa iya tiilan sa pagsimba sa iya, apang nagsiling sia sa akon, “Dili ka maghimo sina! Masigkaulipon ako kaupud mo kag sang imo mga kauturan nga nagahuput sang pagpamatuud ni Jesus. Simbaha ang Dios.” Kay ang pagpamatuud ni Jesus amo ang espiritu sang tagna.
Revelation	19	11	Niyan nakita ko nga nabuksan ang langit, kag yari karon, ang kabayo nga maputi! Ang nagasakay sa iya gintawag Matutum kag Matuud, kag sa pagkamatarung nagahukom kag nagapakig-away sia.
Revelation	19	12	Ang iya mga mata kaangay sa dabdab sang kalayo, kag sa iya olo madamung diadema; kag may ngalan sia nga nasulat nga walay bisan sin-o nga nakakilala kondi sia lamang.
Revelation	19	13	Napanaptan sia sing panapton nga natusmug sa dugo, kag ang iya ngalan ginatawag Ang Polong sang Dios.
Revelation	19	14	Kag ang mga hangaway sang langit, nga napanaptan sing lino nga manipis, maputi kag lubus, nagasonod sa iya sa mga kabayong maputi.
Revelation	19	15	Gikan sa iya baba nagagowa ang espada nga matalum nga sa sini lab-on niya ang mga pungsud, kag gahuman niya sila sa bilogon nga salsalon; tasakon niya ang linasan sang alak sang kapintas sang kasingkal sang Dios nga Makaako.
Revelation	19	16	Sa iya panapton nga malaba kag sa iya paa may nasulat sia nga ngalan, Hari sang mga hari, kag Ginoo sang mga ginoo.
Revelation	19	17	Niyan nakita ko ang manugtunda nga nagatindug sa adlaw, kag sa mabaskug nga tingug nagtawag sia sa tanan nga pispis nga nagalupad sa tunga sang langit, “Kari kamo, magtipon nga sa dakung panihapon sang Dios,
Revelation	19	18	sa pagkaon sang unud sang mga hari, sang unud sang mga capitan, sang unud sang gamhanan nga mga tawo, sang unud sang mga kabayo kag sang ila mga manugsakay, kag sang unud sang tanan nga tawo, tingub ang hilway kag ulipon, tingub ang magamay kag dalagku.”
Revelation	19	19	Kag nakita ko ang sapat kag ang mga hari sang duta kaupud sang ila mga hangaway nga nagtipon sing tingub sa pagpakig-away batok sa iya nga nagasakay sa kabayo kag batok sa iya hangaway.
Revelation	19	20	Kag nadakpan ang sapat, kag kaupud niya ang dimatuud nga manalagna nga sa atubangan niya naghimo sang mga tanda nga bangud sini gindayaan niya ang mga nagbaton sang pat-in sang sapat kag ang mga nagsimba sang iya larawan. Sila nga duha gindap-ung nga buhi sa linaw nga kalayo nga nagadabdab sing azufre.
Revelation	19	21	Kag ang nabilin ginpatay sa espada nga nagagowa sa baba sang nagasakay sa kabayo; kag nabusug ang tanan nga pispis sang ila unud.
Revelation	2	1	“Sa manugtunda sang iglesia sa Efeso isulat: ‘Ang mga polong sang nagauyat sang pito ka bitoon sa iya kamut nga too, nga nagalakat sa tunga sang pito ka candelero nga bulawan.
Revelation	2	2	“‘Nakilala ko ang imo mga buhat, ang imo pagpangabudlay kag mapailubon nga pagbatas, kag nga indi ka makaantus sang malaut nga mga tawo apang nakatilaw sang mga nagatawag sang ila kaugalingon nga mga pinadala apang indi sila amo, kag nasapwan sila nga dimatuud;
Revelation	2	3	nakilala ko nga nagaantus ka sing mapailubon kag nagabatas tungud sa akon ngalan, kag wala ikaw paglapyoa.
Revelation	2	4	Apang amo ini ang akon pamatok sa imo, nga ginbayaan mo ang imo nahaunang gugma.
Revelation	2	5	Dumduma niyan kon gikan diin ka mapukan, maghinulsul kag magbuhat sang nahaunang mga buluhaton. Kon indi, makara ako sa imo kag magakuha sang imo candelero sa iya duug, luwas kon maghinulsul ka.
Revelation	2	6	Apang may imo ka sini, nga ginadumtan mo ang mga buhat sang mga Nicolaita, nga ginadumtan ko man.
Revelation	2	7	Ang may idulungug, magpamati sia sang ginasiling sang Espiritu sa mga iglesia. Ang nagadaug pakaonon ko sang kahoy sang kabuhi, nga yara sa sulud sang paraiso sang Dios.’
Revelation	2	8	“Kag sa manugtunda sang iglesia sa Smirna isulat: ‘Ang mga polong sang nahauna kag katapusan, nga napatay kag nabuhi.
Revelation	2	9	“‘Nakilala ko ang imo mga kangitngitan kag ang imo kaimolan (apang manggaranon ka) kag ang pagpasipala sang mga nagasiling nga sila mga Judio kag indi sila, kondi sila sinagoga ni Satanas.
Revelation	2	10	Dili pagkahadluki ang dali na lang nimo antuson. Yari karon, ang yawa dali na lang magsulud sang iban sa inyo sa bilanggoan, agud nga matilawan kamo, kag may kangitngitan kamo sing napulo ka adlaw. Magpakatutum ka tubtub sa kamatayon, kag hatagan ko ikaw sang purungpurung sang kabuhi.
Revelation	2	11	Ang may idulungug, magpamati sang ginasiling sang Espiritu sa mga iglesia. Ang nagadaug indi masamad sang ikaduhang kamatayon.’
Revelation	2	12	“Kag sa manugtunda sang iglesia sa Pergamo isulat: ‘Ang mga polong sang may espada nga matalum nga duha sing sulab.
Revelation	2	13	“‘Nakilala ko kon diin ka nagapuyo, diin ang trono ni Satanas; ginahuptan mo ang akon ngalan kag wala mo pag-ipanghiwala ang akon pagtoo bisan sa mga adlaw ni Antipas nga akon saksi nga matutum, nga ginpatay sa tunga ninyo, diin nagapuyo si Satanas.
Revelation	2	14	Apang may pila ka butang ako batok sa imo: may dira sa imo nga nagahuput sang pagtolon-an ni Balaam, nga nagtudlo kay Balac sa pagbutang sing kasandaran sa atubangan sang mga anak sang Israel, sa pagkaon sang kalan-on nga ginhalad sa mga diosdios kag sa pagkamakihilawason.
Revelation	2	15	Subong man may imo ka nga nagahuput sang pagtolon-an sang mga Nicolaita.
Revelation	2	16	Maghinulsul ka niyan. Kon indi, makara ako sa imo sing madali kag awayon ko sila sang espada sang akon baba.
Revelation	2	17	Ang may idulungug, magpamati sang ginasiling sang Espiritu sa mga iglesia. Ang nagadaug hatagan ko sang mana nga tinago, kag hatagan ko sia sing bato nga maputi, nga sa bato nasulat ang bag-ong ngalan nga walay nakahibalo kondi ang nagabaton sini.’
Revelation	2	18	“Kag sa manugtunda sang iglesia sa Tiatira isulat: ‘Ang mga polong sang Anak sang Dios, nga ang iya mga mata kaangay sang dabdab sang kalayo, kag ang iya mga tiil kaangay sang ginpahining nga saway.
Revelation	2	19	“‘Nakilala ko ang imo mga buhat, ang imo gugma kag pagtoo kag pag-alagad kag ang mapailubon nga pagbatas, kag ang imo katapusan nga mga buhat labi pa sa mga nahauna.
Revelation	2	20	Apang amo ini ang akon pamatok sa imo, nga ginatugutan mo ang babayi nga si Jezebel, nga nagatawag sa iya kaugalingon nga manalagna kag nagatudlo sia kag nagapatalang sa akon mga ulipon sa pagkamakihilawason kag sa pagkaon sang kalan-on nga ginhalad sa mga diosdios.
Revelation	2	21	Ginhatagan ko sia sing tion sa paghinulsul, apang indi sia buut maghinulsul sang iya pagkamakihilawason.
Revelation	2	22	Yari karon, pamasakiton ko sia sa higdaan, kag ang mga nagpakighilahi kaupud niya paantuson ko sa dakung kangitngitan, kon indi sila maghinulsul sang mga buhat niya;
Revelation	2	23	kag pagapatyon ko ang iya mga anak. Kag ang tanan nga iglesia makahibalo nga amo ako ang nagapangusisa sang hunahuna kag tagiposoon, kag hatagan ko ang tagsa sa inyo sono sa inyo mga buhat.
Revelation	2	24	Apang nagasiling ako sa inyo nga nabilin sa Tiatira, nga wala sining pagtolon-an, nga wala makatoon sang ginatawag sang iban nga madalum nga mga butang ni Satanas, sa inyo nagasiling ako, wala ako nagapapas-an sa inyo sing iban nga lulan;
Revelation	2	25	lamang hupti ninyo ang yara sa inyo, tubtub nga ako magkari.
Revelation	2	26	Ang nagadaug kag ang nagabantay sang akon mga buhat tubtub sa katapusan, sa iya ihatag ko ang pagbulut-an sa kapungsuran,
Revelation	2	27	kag magadumala sia sa ila sa bilogon nga salsalon, subong nga ang mga suludlan sang maninihon ginadugmok, subong nga ako man nakabaton sing gahum sa akon Amay;
Revelation	2	28	kag hatagan ko sia sang kabugwason.
Revelation	2	29	Ang may idulungug, magpamati sang ginasiling sang Espiritu sa mga iglesia.’
Revelation	20	1	Niyan nakita ko ang manugtunda nga nagakunsad gikan sa langit, nga may yabi sang kadadalman kag dakung talikala sa iya kamut.
Revelation	20	2	Kag gindakup niya ang dragon, yanang dumaan nga man-ug, nga amo ang Yawa kag Satanas, kag gingapus sia sing isa ka libo ka tuig,
Revelation	20	3	kag gintagbung sia sa kadadalman, kag gintakpan ini kag ginpat-inan sa ibabaw niya, agud nga indi na niya pagdayaan ang mga pungsud, tubtub nga matapus ang isa ka libo ka tuig. Sa tapus sini kinahanglan sia paghubaran sa malip-ot nga tion.
Revelation	20	4	Niyan nakita ko ang mga trono, kag nagalingkod sa ila sila nga ginhatagan sang paghukom. Nakita ko man ang mga kalag sang mga napamugutan sing olo tungud sang pagpamatuud nila nahanungud kay Jesus kag tungud sang polong sang Dios, kag ang mga wala magsimba sa sapat ukon sa iya larawan kag wala magbaton sang pat-in sini sa ila mga agtang ukon sa ila mga kamut. Nagkabuhi sila liwat kag naghari kaupud kay Cristo sing isa ka libo ka tuig.
Revelation	20	5	Ang nabilin nga mga patay wala mabuhi liwat tubtub nga matapus ang isa ka libo ka tuig. Ini amo ang nahaunang pagkabanhaw.
Revelation	20	6	Bulahan kag balaan ang may bahin sa nahaunang pagkabanhaw! Sa ila sini walay gahum ang ikaduhang kamatayon, kondi manginsacerdote sila sang Dios kag ni Cristo, kag magahari sila kaupud niya sing isa ka libo ka tuig.
Revelation	20	7	Kag sang pagkatapus sang isa ka libo ka tuig, si Satanas hubaran gikan sa iya bilanggoan
Revelation	20	8	kag magagowa sa pagdaya sa mga pungsud sa apat ka pamusud sang duta, nga amo, ang Gog kag Magog, sa pagtipon sa ila sing tingub nga sa inaway; ang ila kadamuon subong sang balas sang dagat.
Revelation	20	9	Kag nagsaka sila sa kalaparan sang duta kag ginlibutan nila ang dologan sang mga balaan kag ang hinigugmang banwa; apang naholog ang kalayo gikan sa langit kag naglamon sa ila,
Revelation	20	10	kag ang yawa nga nagdaya sa ila gintagbung sa linaw nga kalayo kag azufre nga didto ang sapat kag ang manalagna nga dimatuud, kag sakiton sila sa adlaw kag gab-i sa katuigan kag katuigan.
Revelation	20	11	Niyan nakita ko ang dakung trono nga maputi kag sia nga nagalingkod sini; gikan sa iya atubangan ang duta kag langit nagpalagyo, kag walay nakita nga duug nga sa ila.
Revelation	20	12	Kag nakita ko ang mga patay, ang dalagku kag magamay, nga nagatindug sa atubangan sang trono, kag ang mga tolon-an ginbukad. Ang isa na man ka tolon-an ginbukad, nga amo ang tolon-an sang kabuhi. Kag ang mga patay ginhukman bangud sa nasulat sa mga tolon-an, sono sa ila binuhatan.
Revelation	20	13	Kag ginhatag sang dagat ang mga patay nga yara sa iya, ginhatag sang Kamatayon kag Hades ang mga patay nga yara sa ila, kag ginhukman ang tagsa ka tawo sono sa iya binuhatan.
Revelation	20	14	Niyan ang Kamatayon kag Hades gintagbung sa linaw nga kalayo. Ini amo ang ikaduhang kamatayon, ang linaw nga kalayo;
Revelation	20	15	kag kon ang bisan sin-o nga wala makita ang iya ngalan nga nasulat sa tolon-an sang kabuhi, gintagbung sia sa linaw nga kalayo.
Revelation	21	1	Niyan nakita ko ang bag-ong langit kag ang bag-ong duta; kay ang nahaunang langit kag ang nahaunang duta nagtaliwan, kag wala na ang dagat.
Revelation	21	2	Kag nakita ko ang banwang balaan, ang bag-ong Jerusalem, nga nagapanaug halin sa langit gikan sa Dios, nga naaman subong sang nobya nga napunihan nga sa iya bana;
Revelation	21	3	kag nabatian ko ang mabaskug nga tingug gikan sa trono nga nagasiling, “Yari karon, ang kayangkayang sang Dios upud sa mga tawo. Magapuyo sia kaupud nila, kag sila mangin-iya katawohan, kag ang Dios gid magaupud sa ila;
Revelation	21	4	pahiran niya ang tagsa ka luha sa mga mata nila, kag wala na sing kamatayon, ukon kalisud ukon paghibi ukon kasakit pa, kay ang nahaunang mga butang nagtaliwan.”
Revelation	21	5	Kag ang nagalingkod sa trono nagsiling, “Yari karon, ginabag-o ko ang tanan nga butang.” Nagsiling man sia, “Isulat ini, kay ining mga polong masaligan kag matuud.”
Revelation	21	6	Kag nagsiling sia sa akon, “Ang tanan natuman na! Ako ang Alpha kag ang Omega, ang ginsuguran kag ang katapusan. Ang may kauhaw paimnon ko sa tuburan sang tubig sang kabuhi sa walay bayad.
Revelation	21	7	Ang nagadaug magapanubli sini, kag ako mangin-iya Dios kag sia mangin-akon anak.
Revelation	21	8	Apang sa mga matalaw, ang dimatinoohon, ang nadagtaan, sa mga manugpatay, mga makihilawason, mga manugbabaylan, mga diwatahan, kag ang tanan nga butigon, ang ila bahin manginsa linaw nga nagadabdab sing kalayo kag azufre, nga amo ang ikaduhang kamatayon.”
Revelation	21	9	Niyan nag-abut ang isa sang pito ka manugtunda nga may pito ka yahong nga puno sang pito ka katapusan nga kalalat-an, kag nagpakighambal sia sa akon, nga nagasiling, “Kari ka, ipakita ko sa imo ang Nobya, ang asawa sang Cordero.”
Revelation	21	10	Kag sa Espiritu gindala niya ako sa daku nga mataas nga bukid, kag ginpakita sa akon ang balaan nga banwang Jerusalem nga nagapanaug halin sa langit gikan sa Dios,
Revelation	21	11	nga may himaya sang Dios, ang iya kapawa kaangay sa labing bilidhon nga uluyason, nga daw jaspe, nga matin-aw subong sang katya.
Revelation	21	12	Ini may kuta nga daku kag mataas, nga may napulog duha ka gawang, kag sa mga gawang napulog duha ka manugtunda, kag sa mga gawang nasulat ang mga ngalan sang napulog duha ka kabikahan sang mga anak sang Israel;
Revelation	21	13	sa sidlangan may tatlo ka gawang, sa aminhan tatlo ka gawang, sa bagatnan tatlo ka gawang, kag sa katundan tatlo ka gawang.
Revelation	21	14	Kag ang kuta sang banwa may napulog duha ka sadsaran, kag sa ila ang napulog duha ka ngalan sang napulog duha ka pinadala sang Cordero.
Revelation	21	15	Kag ang nagpakighambal sa akon may inugtakus nga tabun-ak nga bulawan sa pagtakus sang banwa kag mga gawang kag mga kuta sini.
Revelation	21	16	Ang banwa kasilo, ang iya kalaba subong sang iya kasangkad; kag gintakus niya sang tabun-ak ang banwa, napulog duha ka libo ka estadio; ang iya kalaba kag ang kataas kag ang kasangkad alangay.
Revelation	21	17	Gintakus man niya ang iya kuta, isa ka gatus kag kap-atan kag apat ka maniko sono sa takus sang tawo, kon sayoron, sang manugtunda.
Revelation	21	18	Ang kuta jaspe, samtang ang banwa bus-og nga bulawan, matin-aw kaangay sang salaming.
Revelation	21	19	Ang mga sadsaran sang kuta sang banwa napunihan sang tagsa ka uluyason; ang nahauna jaspe, ang ikaduha zafiro, ang ikatlo calcedonia, ang ikap-at esmeralda,
Revelation	21	20	ang ikalima sardonica, ang ikan-um cornalina, ang ikapito crisolito, ang ikawalo berilo, ang ikasiam topacio, ang ikapulo crisopraso, ang ikapulog isa jacinto, ang ikapulog duha amatista.
Revelation	21	21	Kag ang napulog duha ka gawang mga napulog duha ka mutya, ang tagsa sang mga gawang isa ka mutya, kag ang dalan sang banwa bus-og nga bulawan, masilang subong sang salaming.
Revelation	21	22	Kag wala ako sing nakita nga templo sa sulud sang banwa, kay ang Ginoong Dios nga Makaako kag ang Cordero amo ang iya templo.
Revelation	21	23	Kag ang banwa walay kinahanglan sang adlaw ukon sang bulan nga magsilak sa iya, kay ang himaya sang Dios amo ang iya kasanag, kag ang iya suga amo ang Cordero.
Revelation	21	24	Ang mga pungsud magalakat sa kasanag sini; kag ang mga hari sang duta magadala sang ila himaya sa sini,
Revelation	21	25	kag ang mga gawang sini indi nga mas-a pagtakpan sa adlaw—kag walay gab-i didto;
Revelation	21	26	dalhon nila ang himaya kag ang dungug sang mga pungsud sa sini.
Revelation	21	27	Apang walay makasulud sini nga bisan anong dimatinlo, ukon nagahimo sing kangil-aran kag butig, kondi sila lamang nga nasulat sa tolon-an sang kabuhi sang Cordero.
Revelation	22	1	Niyan ginpakita niya sa akon ang suba sang tubig sang kabuhi, nga matin-aw subong sang katya, nga nagailig gikan sa trono sang Dios kag sang Cordero
Revelation	22	2	sa tunga sang dalan sang banwa; subong man, sa tagsa ka pangpang sang suba, yara ang kahoy sang kabuhi nga nagadala sing napulog duha ka sari sang bunga, nga nagapatubas sang iya bunga sa tagsa ka bulan; kag ang mga dahon sang kahoy bulong sa mga pungsud.
Revelation	22	3	Wala na sing pagpanghimalaut, apang ang trono sang Dios kag sang Cordero mangindidto, kag ang iya mga ulipon magasimba sa iya;
Revelation	22	4	makita nila ang iya nawung, kag ang iya ngalan manginsa ila mga agtang.
Revelation	22	5	Kag wala na sing gab-i; wala sila sing kinahanglan sang kapawa sang suga ukon sang adlaw, kay ang Ginoong Dios mangin-ila kapawa, kag magahari sila sa katuigan kag katuigan.
Revelation	22	6	Kag nagsiling sia sa akon, “Ining mga polong salaligan kag matuud. Kag ang Ginoo, ang Dios sang mga espiritu sang mga manalagna, nagpadala sang iya manugtunda sa pagpakita sa iya mga ulipon sang kinahanglan mahanabu sing madali.
Revelation	22	7	Kag yari karon, nagakari ako sing madali.” Bulahan ang nagabantay sang mga polong sang tagna sining tolon-an.
Revelation	22	8	Ako nga si Juan amo ang nakabati kag nakakita sining mga butang. Kag sang pagkabati kag pagkakita ko sa ila, nagyaub ako sa pagsimba sa tiilan sang manugtunda nga nagpakita sini sa akon;
Revelation	22	9	apang nagsiling sia sa akon, “Dili ka gid maghimo sina! Ako masigkaulipon mo kag sang imo mga kauturan nga mga manalagna, kag sang mga nagabantay sang mga polong sining tolon-an. Simbaha ang Dios.”
Revelation	22	10	Kag nagsiling sia sa akon, “Dili pagpat-ini ang mga polong sang tagna sining tolon-an, kay ang tion malapit na.
Revelation	22	11	Ang malauton maghimo sing malaut gihapon, kag ang mahigko magmahigko gihapon, kag ang matarung maghimo sing matarung gihapon, kag ang balaan magbalaan gihapon.”
Revelation	22	12	“Yari karon, nagakari ako sing madali, nga nagadala sang akon balus, sa paghatag sa tagsa ka tawo sono sa iya buhat.
Revelation	22	13	Ako ang Alpha kag ang Omega, ang nahauna kag ang naolihi, ang ginsuguran kag ang katapusan.”
Revelation	22	14	Bulahan ang mga nagabunak sang ila mga panapton nga malaba, agud nga may kinamatarung sila sa kahoy sang kabuhi kag makasulud sa mga gawang sang banwa.
Revelation	22	15	Sa gowa yara ang mga ido kag ang mga manugbabaylan kag ang mga makihilawason kag ang mga manugpatay kag ang mga diwatahan, kag ang tagsatagsa nga nagahigugma kag nagahimo sang butig.
Revelation	22	16	“Ako si Jesus nagpadala sang akon manugtunda sa inyo sa pagsaksi sini sa mga iglesia. Ako amo ang gamut kag kaliwat ni David, ang masiga nga kabugwason.”
Revelation	22	17	Ang Espiritu kag ang Nobya nagasiling, “Kari.” Kag ang nagapamati magsiling, “Kari.” Kag ang ginauhaw magkari, ang buut magkuha sang tubig sang kabuhi sa walay bayad.
Revelation	22	18	Ako nagapaandam sa tagsa ka tawo nga nagapamati sang mga polong sang tagna sining tolon-an: kon ang bisan sin-o nga tawo magdugang sa ila, ang Dios magadugang sa iya sang mga kalalat-an nga nasulat sa sining tolon-an,
Revelation	22	19	kag kon ang bisan sin-o nga tawo mag-iban sa mga polong sang tolon-an sining tagna, ibanon sang Dios ang iya bahin sa kahoy sang kabuhi kag sa balaan nga banwa, nga nasulat sa sining tolon-an.
Revelation	22	20	Ang nagapamatuud sining mga butang nagasiling, “Sa pagkamatuud nagakari ako sing madali.” Kabay pa. Kari, Ginoong Jesus!
Revelation	22	21	Ang bugay ni Ginoong Jesus manginkaupud sang tanan nga balaan. Kabay pa.
Revelation	3	1	“Kag sa manugtunda sang iglesia sa Sardis isulat: ‘Ang mga polong sang may pito ka espiritu sang Dios kag pito ka bitoon. “‘Nakilala ko ang imo mga buhat; may ngalan ikaw nga nagakabuhi ka, kag ikaw patay.
Revelation	3	2	Magmata ka, kag lig-ona ang nabilin nga malapit na lamang mapatay, kay wala ako sing nakita sang mga buhat mo nga nahimpit sa atubangan sang akon Dios.
Revelation	3	3	Dumduma niyan ang imo nabaton kag nabatian; bantayan mo ina, kag maghinulsul ka. Kon indi ka magmata, magkara ako subong sang makawat, kag indi ka makahibalo kon sa ano nga takna magaabut ako sa imo.
Revelation	3	4	Apang may pila ikaw ka ngalan sa Sardis, katawohan nga wala magdagta sang ila mga panapton; kag magalakat sila upud sa akon sa maputing panapton, kay mga takus sila.
Revelation	3	5	Ang nagadaug panaptan sing mga panapton nga maputi, kag indi ko pagpanason ang iya ngalan sa tolon-an sang kabuhi; itu-ad ko ang iya ngalan sa atubangan sang akon Amay kag sa atubangan sang iya mga manugtunda.
Revelation	3	6	Ang may idulungug, magpamati sang ginasiling sang Espiritu sa mga iglesia.’
Revelation	3	7	“Kag sa manugtunda sang iglesia sa Filadelfia isulat: ‘Ang mga polong sang balaan, ang matuud, nga may iya sang yabi ni David, nga nagabukas kag wala sing magatakup, kag nagatakup kag wala sing nagabukas.
Revelation	3	8	“‘Nakilala ko ang imo mga buhat. Yari karon, ginbutang ko sa imo atubangan ang gawang nga nabuksan, nga wala sing makatakup; nakahibalo ako nga may diotay ka lamang nga gahum, kag walay sapayan nagbantay ka sang akon polong kag wala magpanghiwala sang akon ngalan.
Revelation	3	9	Yari karon, himoon ko ang mga sa sinagoga ni Satanas nga nagasiling nga sila mga Judio kag indi amo, kondi nagabutig—yari karon, pakarion ko sila kag payaubon sa imo tiilan, kag pakilalahon nga ginhigugma ko ikaw.
Revelation	3	10	Bangud nga ginbantayan mo ang akon polong sang mapailubon nga pagbatas, ako magabantay sa imo sa takna sang pagtilaw nga magaabut sa bug-os nga kalibutan, sa pagtilaw sa mga nagapuyo sa duta.
Revelation	3	11	Magakari ako sing madali; hupti ang yara sa imo, agud nga walay isa nga makakuha sang imo purungpurung.
Revelation	3	12	Ang nagadaug, himoon ko sia nga haligi sa templo sang akon Dios; indi na gid sia maggowa gikan sini, kag isulat ko sa iya ang ngalan sang akon Dios, kag ang ngalan sang banwa sang akon Dios, ang Bag-ong Jerusalem nga nagapanaug halin sa langit gikan sa akon Dios, kag ang akon bag-ong ngalan.
Revelation	3	13	Ang may idulungug, magpamati sang ginasiling sang Espiritu sa mga iglesia.’
Revelation	3	14	“Kag sa manugtunda sang iglesia sa Laodicea isulat: ‘Ang mga polong sang Kabay Pa, ang matutum kag matuud nga saksi, ang pamuno sang tinuga sang Dios.
Revelation	3	15	“‘Nakilala ko ang imo mga buhat: indi ka mabugnaw ukon mainit. Buut ko kuntani nga mabugnaw ka ukon mainit!
Revelation	3	16	Gani, bangud nga maalabaab ka, kag indi mainit ukon mabugnaw, ibuga ko ikaw sang akon baba.
Revelation	3	17	Kay nagasiling ka, Manggaranon ako, nagbugana ako, kag wala nagakinahanglan sing bisan ano; kag wala makahibalo nga ikaw ang kailo, makalolooy, imol, bulag, kag hubo.
Revelation	3	18	Busa nagalaygay ako sa imo sa pagbakal gikan sa akon sing bulawan nga inulay sang kalayo, agud nga magmanggaranon ka, kag sing mga panapton nga maputi agud nga mapanaptan mo ang imo kaugalingon kag ang kahuluy-an sang imo pagkahubo indi mapadayag, kag sing tambal nga ihaplas sa imo mga mata, agud nga makakita ka.
Revelation	3	19	Ang mga ginahigugma ko, ginasabdong kag ginasilotan ko; gani magmakugihon ka kag maghinulsul.
Revelation	3	20	Yari karon, nagatindug ako sa ganhaan kag nagapanuktuk; kon ang bisan sin-o magpamati sang akon tingug kag magbukas sang ganhaan, magasulud ako sa iya kag magapanihapon kaupud niya, kag sia kaupud nakon.
Revelation	3	21	Ang nagadaug, palingkoron ko sia kaupud nakon sa akon trono, subong nga ako nagdaug man kag naglingkod kaupud sa akon Amay sa iya trono.
Revelation	3	22	Ang may idulungug, magpamati sang ginasiling sang Espiritu sa mga iglesia.’”
Revelation	4	1	Sa tapus sini nagtolok ako, kag yari karon, ang ganhaan nga nabuksan sa langit! Kag ang nahauna nga tingug, nga akon nabatian nga nagapakighambal sa akon subong sang budyong, nagsiling, “Saka diri, kag ipakita ko sa imo ang mahanabu sa olihi sini.”
Revelation	4	2	Sa gilayon sa Espiritu ako, kag yari karon, may trono sa langit, kag may isa nga nagalingkod sa trono!
Revelation	4	3	Kag ang naglingkod didto kaangid sa dagway sang isa ka bato nga jaspe kag cornalina, kag may balangaw sa palibut sang trono kaangay sang esmeralda.
Revelation	4	4	Sa palibut sang trono may duha ka pulo kag apat ka trono, kag sa mga trono nagalingkod ang duha ka pulo kag apat ka tigulang, nga napanaptan sing mga panapton nga maputi, kag sa ila mga olo mga purungpurung nga bulawan.
Revelation	4	5	Sa trono nagagikan ang mga idlab sang kilat, kag mga tingug kag mga tonog sang daguub, kag may pito ka sulu sang kalayo nga nagadabdab sa atubangan sang trono, nga amo ang pito ka espiritu sang Dios;
Revelation	4	6	kag sa atubangan sang trono may daw subong sang lawud nga salaming, kaangay sang katya. Kag sa palibut sang trono, sa tagsa ka luyo sang trono, may apat ka sapat nga buhi, nga nalipus sang mga mata sa atubangan kag sa likod:
Revelation	4	7	ang nahaunang sapat nga buhi kaangay sang leon, ang ikaduhang sapat nga buhi kaangay sang baka, ang ikatlong sapat nga buhi may nawung sang tawo, kag ang ikap-at nga sapat nga buhi kaangay sang aguila nga nagalupad.
Revelation	4	8	Kag ang apat ka sapat nga buhi, nga ang tagsa sa ila may anum ka pakpak, nalipus sang mga mata sa palibut kag sa sulud, kag wala sila pag-untat sa pag-amba sa adlaw kag gab-i, “Balaan, balaan, balaan, ang Ginoong Dios nga Makaako, nga amo anay kag amo karon kag ang magakari!”
Revelation	4	9	Kag sang nagahatag sing himaya kag dungug kag mga pasalamat ang mga sapat nga buhi sa nagalingkod sa trono, sa nagakabuhi sa katuigan kag katuigan,
Revelation	4	10	ang duha ka pulo kag apat ka tigulang nagayaub sa atubangan sang nagalingkod sa trono kag nagasimba sa iya nga nagakabuhi sa mga katuigan kag katuigan; nagapilak sila sang ila mga purungpurung sa atubangan sang trono, nga nagaamba,
Revelation	4	11	“Takus ka, Ginoo kag Dios namon, sa pagbaton sang himaya kag dungug kag gahum, kay ikaw ang nagtuga sang tanan nga butang, kag bangud sang imo kabubut-on nangin-amo kag gintuga sila.”
Revelation	5	1	Kag nakita ko sa kamut nga too sang nagalingkod sa trono ang tolon-an nga linokot nga nasulatan sa sulud kag sa likod, nga napat-inan sing pito ka pat-in;
Revelation	5	2	kag nakita ko ang makusug nga manugtunda nga nagabantala sa mabaskug nga tingug, “Sin-o bala ang takus sa pagbukad sang tolon-an nga linokot kag sa paghukas sang iya mga pat-in?”
Revelation	5	3	Kag walay isa sa langit ukon sa duta ukon sa idalum sang duta nga sarang makabukad sang tolon-an nga linokot ukon makabasa sini,
Revelation	5	4	kag naghibi ako sing tama bangud nga walay isa nga nakita nga takus makabukad sang tolon-an nga linokot ukon makabasa sini.
Revelation	5	5	Niyan ang isa sang mga tigulang nagsiling sa akon, “Dili ka maghibi; yari karon, ang Leon sang kabikahan sang Juda, ang Gamut ni David, nakadaug, agud nga makabukad sia sang tolon-an nga linokot kag sang pito ka pat-in sini.”
Revelation	5	6	Kag nakita ko sa tunga sang trono kag sang apat ka sapat nga buhi kag sa tunga sang mga tigulang, ang Cordero nga nagatindug, subong nga daw gin-ihaw, nga may pito ka sungay kag pito ka mata, nga amo ang pito ka espiritu sang Dios nga ginpadala sa bug-os nga duta;
Revelation	5	7	kag nagpalapit sia kag ginkuha ang tolon-an nga linokot sa kamut nga too sang nagalingkod sa trono.
Revelation	5	8	Kag sang nakuha niya ang tolon-an nga linokot, nagyaub sa atubangan sang Cordero ang apat ka sapat nga buhi kag ang duha ka pulo kag apat ka tigulang, nga ang tagsa may arpa, kag mga yahong nga bulawan nga puno sang incienso, nga amo ang mga pangamuyo sang mga balaan;
Revelation	5	9	kag nagaamba sila sing bag-ong ambahanon, nga nagasiling, “Takus ka sa pagkuha sang tolon-an nga linokot kag sa paghukas sang iya mga pat-in, kag gin-ihaw ka kag gintubus mo sa Dios sang imo kaugalingon nga dugo ang mga tawo sa tagsa ka kabikahan kag hambal kag katawohan kag pungsud,
Revelation	5	10	kag ginhimo sila nga ginharian kag mga sacerdote sa aton Dios, kag magagahum sila sa duta.”
Revelation	5	11	Niyan nagtolok ako, kag nabatian ko sa palibut sang trono kag sang mga sapat nga buhi kag mga tigulang ang tingug sang madamung manugtunda, nga ang kadamuon nila linaksa ka linaksa kag linibo ka linibo,
Revelation	5	12	nga nagasiling sa mabaskug nga tingug, “Takus ang Cordero nga gin-ihaw, sa pagbaton sang gahum kag manggad kag kaalam kag kusug kag dungug kag himaya kag pagpakamaayo!”
Revelation	5	13	Kag nabatian ko ang tagsa ka tinuga nga yara sa langit kag sa duta kag sa idalum sang duta kag sa dagat, kag ang tanan nga yara sa ila, nga nagasiling, “Sa nagalingkod sa trono kag sa Cordero ang pagpakamaayo kag dungug kag himaya kag kagamhanan sa katuigan kag katuigan!”
Revelation	5	14	Kag ang apat ka sapat nga buhi nagsiling, “Kabay pa!” kag ang mga tigulang nagyaub kag nagsimba.
Revelation	6	1	Karon nakita ko ang paghukas sang Cordero sang isa sang pito ka pat-in, kag nabatian ko ang isa sang apat ka sapat nga buhi nga nagasiling sa tingug nga subong sang daguub, “Kari!”
Revelation	6	2	Kag nakita ko, kag yari karon, ang kabayo nga maputi, kag ang nagasakay sa iya may pana; kag ginhatagan sia sing purungpurung, kag naglakat sia nga nagapangdaug kag sa pagdaug.
Revelation	6	3	Sang paghukas niya sang ikaduha nga pat-in, nabatian ko ang ikaduha nga sapat nga buhi nga nagasiling, “Kari!”
Revelation	6	4	Kag naggowa ang isa na man ka kabayo nga pula nga luto; ang nagasakay sa iya gintugutan sa pagkuha sang paghidait sa duta, agud nga ang mga tawo magpatyanay; kag ginhatagan sia sing dakung espada.
Revelation	6	5	Sang paghukas niya sang ikatlo nga pat-in, nabatian ko ang ikatlo nga sapat nga buhi nga nagasiling, “Kari!” Kag nakita ko, kag yari karon, ang kabayo nga maitum, kag ang nagasakay sa sini may timbangan sa iya kamut;
Revelation	6	6	kag nabatian ko ang daw tingug sa tunga sang apat ka sapat nga buhi nga nagasiling, “Isa ka sukub sang trigo tungud sa isa ka denario , kag tatlo ka sukub sang sebada tungud sa isa ka denario; apang ang lana kag ang alak dili mo pagtistisan!”
Revelation	6	7	Sang paghukas niya sang ikap-at nga pat-in, nabatian ko ang tingug sang ikap-at nga sapat nga buhi nga nagasiling, “Kari!”
Revelation	6	8	Kag nakita ko, kag yari karon, ang kabayo nga maluspad, kag ang nagasakay sa sini ginahingalanan Kamatayon, kag ang Hades nagasonod sa iya; kag ginhatagan sila sing pagbulut-an sa ikap-at nga bahin sang duta, sa pagpamatay sa espada kag sa tiggulutum kag sa kamatay kag paagi sa mga sapat nga mapintas sang duta.
Revelation	6	9	Sang paghukas niya sang ikalima nga pat-in, nakita ko sa idalum sang halaran ang mga kalag sang mga ginpamatay tungud sa polong sang Dios kag tungud sa pagpamatuud nga ila gin-antus;
Revelation	6	10	nagsinggit sila sa mabaskug nga tingug, “O Gamhanan nga Ginoo, balaan kag matuud, tubtub pa bala san-o nga hukman mo kag balusan ang amon dugo sa mga nagapuyo sa duta?”
Revelation	6	11	Niyan ginhatagan ang tagsa sa ila sing malaba nga panapton nga maputi kag ginsilingan nga magpahuway sila anay sing diotay nga tion, tubtub nga matuman ang kadamuon sang ila masigkaulipon kag mga kauturan, nga patyon subong sa ila.
Revelation	6	12	Sang paghukas niya sang ikan-um nga pat-in, nagtolok ako, kag yari karon, may dakung linog; kag ang adlaw nag-itum subong sang sako nga panapton, kag ang ugsad nga bulan nanginsubong sang dugo,
Revelation	6	13	kag ang mga bitoon sang langit naholog sa duta subong sang higuera nga nagataktak sang iya mga linghod nga higos kon ginauyug sang mabaskug nga hangin;
Revelation	6	14	ang langit nagtaliwan subong sang tolon-an nga ginalokot, kag ang tagsa ka bukid kag pulo ginhalin gikan sa iya duug.
Revelation	6	15	Niyan ang mga hari sang duta kag ang mga kadalagkuan kag ang mga heneral kag ang mga manggaranon kag ang mga makusug, kag ang tagsa ka ulipon kag hinilway nagpanago sa mga lungib kag sa mga igang sang kabukiran,
Revelation	6	16	nga nagasiling sa mga bukid kag mga igang, “Tiphag kamo sa amon kag tagoa kami sa nawung sang nagalingkod sa trono, kag sa kasingkal sang Cordero;
Revelation	6	17	kay nag-abut ang dakung adlaw sang ila kasingkal, kag sin-o bala ang sarang makabatas sini?”
Revelation	7	1	Sa tapus sini nakita ko ang apat ka manugtunda nga nagatindug sa apat ka pamusud sang duta, nga nagapugung sang apat ka hangin sang duta, agud nga walay hangin nga maghuyup sa duta ukon sa dagat ukon sa bisan ano nga kahoy.
Revelation	7	2	Niyan nakita ko nga nagakayab ang isa na man ka manugtunda gikan sa sidlangan, nga nagadala sang pat-in sang Dios nga buhi, kag nagsinggit sia sa mabaskug nga tingug sa apat ka manugtunda nga sa ila ginhatag ang gahum sa pagsamad sang duta kag dagat,
Revelation	7	3	nga nagasiling, “Dili ninyo pagsamara ang duta ukon ang dagat ukon ang kakahoyan, tubtub nga mapat-inan namon ang mga ulipon sang aton Dios sa ila mga agtang.”
Revelation	7	4	Kag nabatian ko ang kadamuon sang mga napat-inan, isa ka gatus kag kap-atan kag apat ka libo ang ginpamat-inan, gikan sa tagsa ka kabikahan sang mga anak sang Israel,
Revelation	7	5	sa kabikahan ni Juda napulog duha ka libo ang ginpat-inan, sa kabikahan ni Ruben napulog duha ka libo, sa kabikahan ni Gad napulog duha ka libo,
Revelation	7	6	sa kabikahan ni Aser napulog duha ka libo, sa kabikahan ni Neftali napulog duha ka libo, sa kabikahan ni Manases napulog duha ka libo,
Revelation	7	7	sa kabikahan ni Simeon napulog duha ka libo, sa kabikahan ni Levi napulog duha ka libo, sa kabikahan ni Issacar napulog duha ka libo,
Revelation	7	8	sa kabikahan ni Zabulon napulog duha ka libo, sa kabikahan ni Jose napulog duha ka libo, sa kabikahan ni Benjamin napulog duha ka libo ang ginpat-inan.
Revelation	7	9	Sa tapus sini nagtolok ako, kag yari karon, ang dakung kadam-an nga walay tawo nga makaisip, gikan sa tagsa ka pungsud, gikan sa tanan nga kabikahan kag katawohan kag hambal, nga nagatindug sa atubangan sang trono kag sang Cordero, nga napanaptan sing malaba nga mga panapton nga maputi, nga may mga paklang sa ila mga kamut,
Revelation	7	10	kag nagasinggit sila sa mabaskug nga tingug, “Ang kaluwasan iya sang aton Dios nga nagalingkod sa trono, kag sang Cordero!”
Revelation	7	11	Kag ang tanan nga manugtunda nagtindug sa palibut sang trono kag palibut sang mga tigulang kag sang apat ka sapat nga buhi, kag nagyaub sila sa atubangan sang trono kag nagsimba sa Dios,
Revelation	7	12	nga nagasiling, “Kabay pa! Ang pagpakamaayo kag himaya kag kaalam kag pagpasalamat kag dungug kag gahum kag kusug manginsa aton Dios sa katuigan kag katuigan! Kabay pa.”
Revelation	7	13	Niyan naghambal ang isa sang mga tigulang, nga nagasiling sa akon, “Sin-o bala ini sila, nga nagapanaput sing malaba nga mga panapton nga maputi, kag diin sila maghalin?”
Revelation	7	14	Nagsiling ako sa iya, “Ginoo ko, ikaw nakahibalo.” Kag nagsiling sia sa akon, “Ini amo sila ang naggowa sa dakung kangitngitan; ginbunakan nila ang ila mga panapton nga malaba kag ginpaputi sila sa dugo sang Cordero.
Revelation	7	15	Busa yara sila sa atubangan sang trono sang Dios, kag ginaalagad nila sia sa adlaw kag gab-i sa iya templo; kag sia nga nagalingkod sa trono magapahandong sa ila sa iya pagtambong.
Revelation	7	16	Indi na sila paggutumon, ukon pag-uhawon pa; ang adlaw indi na magsilak sa ila, ukon ang bisan ano pa nga kasingkal sang init.
Revelation	7	17	Kay ang Cordero nga yara sa tunga sang trono mangin-ila manugpahalab, kag magatuytuy sa ila sa mga tuburan sang tubig nga nagahatag sing kabuhi; kag ang Dios magapahid sang tagsa ka luha sa ila mga mata.”
Revelation	8	1	Sang paghukas sang Cordero sang ikapito nga pat-in, may kalinong sa langit sing mga tunga sa takna.
Revelation	8	2	Niyan nakita ko ang pito ka manugtunda nga nagatindug sa atubangan sang Dios, kag ginhatagan sila sing pito ka budyong.
Revelation	8	3	Kag nag-abut ang isa na man ka manugtunda kag nagtindug sa luyo sang halaran nga may incensario nga bulawan; kag ginhatagan sia sing madamung incienso nga idugang sa mga pangamuyo sang tanan nga balaan sa halaran nga bulawan sa atubangan sang trono;
Revelation	8	4	kag ang aso sang incienso nagtub-ok upud sang mga pangamuyo sang mga balaan gikan sa kamut sang manugtunda sa atubangan sang Dios.
Revelation	8	5	Niyan ginkuha sang manugtunda ang incensario kag ginpuno niya ini sang kalayo gikan sa halaran kag ginpilak ini sa duta; kag may mga tonog sang mabaskug nga daguub, mga kagahud, mga idlab sang kilat, kag linog.
Revelation	8	6	Karon ang pito ka manugtunda nga may pito ka budyong naghanda sa pagpatonog sa ila.
Revelation	8	7	Ang nahaunang manugtunda nagpatonog sang iya budyong, kag nag-ulan sang hielo kag kalayo, nga nasamoan sang dugo, nga nagtupa sa duta; kag ang ikatlong bahin sang duta nasonog, kag ang ikatlong bahin sang kakahoyan nasonog, kag ang tanan nga hilamon nga hilaw nasonog.
Revelation	8	8	Ang ikaduhang manugtunda nagpatonog sang iya budyong, kag daw isa ka daku nga bukid, nga nagadabdab sa kalayo, gintagbung sa dagat;
Revelation	8	9	kag ang ikatlong bahin sang dagat nahimo nga dugo, nagkalamatay ang ikatlong bahin sang mga tinuga nga buhi sa dagat, kag nawagwag ang ikatlong bahin sang mga sakayan.
Revelation	8	10	Ang ikatlong manugtunda nagpatonog sang iya budyong, kag may naholog gikan sa langit nga dakung bitoon, nga nagadabdab subong sang isa ka sulo, kag naholog ini sa ikatlong bahin sang mga suba kag sa mga tuburan sang tubig.
Revelation	8	11	Ang ngalan sang bitoon amo ang Ajenjo. Ang ikatlong bahin sang mga tubig nahimo nga ajenjo, kag madamung tawo ang nagkalamatay bangud sang mga tubig, bangud nga nagpait ini.
Revelation	8	12	Ang ikap-at nga manugtunda nagpatonog sang iya budyong, kag ginhampas ang ikatlong bahin sang adlaw, kag ang ikatlong bahin sang bulan, kag ang ikatlong bahin sang mga bitoon, agud nga magdulum ang ikatlong bahin sang ila kapawa; walay kasanag ang ikatlong bahin sang adlaw, kag subong man ang ikatlong bahin sang gab-i.
Revelation	8	13	Niyan nagtolok ako, kag akon nabatian ang aguila, nga nagalupad sa tunga sang langit, nga nagasiling sa mabaskug nga tingug, “Kailo, kailo, kailo sa mga nagapuyo sa duta, sa mabaskug nga mga pagpatonog sang iban nga mga budyong nga buut patonggon sang tatlo ka manugtunda!”
Revelation	9	1	Kag ang ikalima nga manugtunda nagpatonog sang iya budyong, kag nakita ko ang bitoon gikan sa langit nga naholog sa duta, kag ginhatag sa iya ang yabi sang boho sang kadadalman;
Revelation	9	2	ginbuksan niya ang boho sang kadadalman, kag nagtub-ok ang aso gikan sa boho subong sang aso sang dakung horno, kag ang adlaw kag ang kahawaan nagdulum bangud sang aso sang boho.
Revelation	9	3	Niyan gikan sa aso naggowa ang mga apan sa ibabaw sang duta, kag ginhatagan sila sing gahum subong sa gahum sang mga iwiiwi sang duta;
Revelation	9	4	ginsilingan sila nga indi nila pagsamaron ang hilamon sang duta ukon bisan ano nga butang nga hilaw kag bisan ano nga kahoy, kondi yadtong mga tawo lamang nga walay pat-in sang Dios sa ila mga agtang;
Revelation	9	5	gintugutan sila sa pagsakit sa ila sing lima ka bulan, apang indi sa pagpatay sa ila, kag ang pagsakit nila subong sang pagsakit sang iwiiwi, kon magkutut ini sa tawo.
Revelation	9	6	Kag sa sadtong mga adlaw ang mga tawo magapangita sang kamatayon kag indi makita ini; magahandum sila nga mapatay, kag ang kamatayon nagapalagyo gikan sa ila.
Revelation	9	7	Ang dagway sang mga apan kaangay sang mga kabayo nga nahanda sa inaway; sa ila mga olo may daw mga purungpurung nga bulawan; ang ila mga nawung subong sang mga nawung sang tawo,
Revelation	9	8	ang ila bohok subong sang bohok sang mga babayi, kag ang ila mga ngipon subong sang ila sang mga leon;
Revelation	9	9	may mga dughan sila nga daw mga limbutong nga salsalon, kag ang lagapak sang ila mga pakpak subong sang kagahud sang madamung kangga nga may mga kabayo nga nagadalagan sa pag-away;
Revelation	9	10	may mga ikog sila kaangay sang mga iwiiwi, kag mga sudlot, kag sa ila mga ikog yara ang ila gahum sa pagsamad sa mga tawo sing lima ka bulan.
Revelation	9	11	May ila sila subong nga hari ang manugtunda sang kadadalman; ang iya ngalan sa Hebreo si Abaddon, kag sa Griego si Apolion.
Revelation	9	12	Ang nahaunang kailo nagligad; yari karon, duha pa ka kailo ang magaabut.
Revelation	9	13	Niyan ang ikan-um nga manugtunda nagpatonog sang iya budyong, kag nabatian ko ang tingug gikan sa apat ka sungay sang halaran nga bulawan nga yara sa atubangan sang Dios,
Revelation	9	14	nga nagasiling sa ikan-um nga manugtunda nga may budyong, “Hubari ang apat ka manugtunda nga nagapus sa dakung suba nga Eufrates.”
Revelation	9	15	Gani ginhubaran ang apat ka manugtunda, nga naaman sa takna, sa adlaw, sa bulan, kag sa tuig, sa pagpatay sang ikatlong bahin sang mga tawo.
Revelation	9	16	Ang kadamuon sang mga hangaway nga manugkabayo duha ka gatus ka milyon; nabatian ko ang kadamuon nila.
Revelation	9	17	Kag sa among bagay nakita ko ang mga kabayo sa palanan-awon nakon: ang mga nagsakay sa ila may mga limbutong nga may duag sang kalayo kag sang jacinto kag sang azufre, kag ang mga olo sang mga kabayo subong sang mga olo sang mga leon, kag naggowa sa mga baba nila ang kalayo kag aso kag azufre.
Revelation	9	18	Ang ikatlong bahin sang mga tawo ginpatay paagi sining tatlo ka kalalat-an, sang kalayo kag aso kag azufre nga nagagowa sa ila mga baba.
Revelation	9	19	Kay ang gahum sang mga kabayo yara sa ila mga baba kag sa ila mga ikog; ang ila mga ikog kaangay sa mga man-ug, nga may mga olo, kag paagi sini nagapangsamad sila.
Revelation	9	20	Ang nabilin sang katawohan, nga wala mapatay sining mga kalalat-an, wala maghinulsul sang mga buhat sang ila mga kamut ukon nag-untat sa pagsimba sa mga yawa kag sa mga diosdios nga bulawan kag pilak kag saway kag bato kag kahoy, nga indi makakita ukon makabati ukon makalakat;
Revelation	9	21	kag wala sila maghinulsul sang ila mga pagpamatay ukon sang ila mga babaylan ukon sang ila pagkamakihilawason ukon sang ila mga pagpangawat.
