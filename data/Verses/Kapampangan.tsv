Book	Chapter	Verse	Text
Zephaniah	1	1	Iti ya ing mensahi na ning Ginu a binie na kang Zepania kanitang i Josias a anak nang Amon ya ing ari na ning Juda. (Ibat ya i Zepania king lahi nang Aring Hezekia king kapamilatan da ri Amaria, Gedalias, at Cusi.)
Zephaniah	1	2	Ngana ning Ginu , Siran ku ngan ing sablang bage keti king yatu:
Zephaniah	1	3	ding sablang tau, animal, ayup, at asan. Ibagsak ku la ngan ding e mayap. Paten ku la ding sablang tau; alang mitagan metung man. Aku, ing Ginu , ing migsalita.
Zephaniah	1	4	Parusan ku la ding memalen na ning Juda at ing mabilug a Jerusalem. Buran ku karin ing nanumang bakas ning pamanyamba kang Baal, at ala nang metung mang makaganaka pa karing paganung pari a susuyu keting dios-diosan.
Zephaniah	1	5	Paten ke ing ninumang mumukiat king bubungan at sasamba king aldo, king bulan, at karing batuin. Paten ku la naman detang sasamba at susumpang katapatan kanaku, at kaybat gagawang kapangakuan king lagyu na ning kikilalanan dang dios a i Molek.
Zephaniah	1	6	Paten ku la detang ginulut kanaku at e na bitasang tutuki kanaku, detang e na lalapit kanaku o mangutang at manintun kanaku.
Zephaniah	1	7	Magtahimik kayu arapan na ning Ginung Dios ! Malapit ne ing aldo nang pamanukum. Magsadia ya ing Ginu ba na lang isakripisyu ding taung pinili na, at kinumbira na na la ding kalaban ban kuanan da ing pibandian na ning Juda.
Zephaniah	1	8	Potang datang ne ing aldo ning pamakamate, nganang sasabi ning Ginu , parusan ku la ding pamuntuk, ding anak nang lalaki ning ari, at ding sablang makiapus karing ugali da ring dayuan.
Zephaniah	1	9	Potang datang ne ing aldong ita, parusan ku la ding sablang sasambang anting paganu at manako at makamate ban katmuan de king penako ra ing templo na ning karelang kikilalanan a dios.
Zephaniah	1	10	Potang datang ne ing aldong ita, nganang sasabi ning Ginu , makaramdam kayung manangis king Pasbul dalan ning Asan ning Jerusalem. Damdaman yu lang manangis ding taung atyu king mas bayung dake na ning siudad, at damdaman yu ing masikan a lagusgus a manibatan karing bunduk-bundukan.
Zephaniah	1	11	Managulele kayu at tumangis potang damdaman yu na iti, ikayung manuknangan king mababang dake na ning siudad, uling mate la ding sablang komersianti!
Zephaniah	1	12	King panaun a ita kuma kung sulu at saliksikan ke ing Jerusalem. Parusan ku la ding taung tiwala king panatag dang kabilian a sasabi king lub da, E ya dapat nanumang mayap o e mayap ing Ginu .
Zephaniah	1	13	Mayakua ing karelang pibandian at malasak la ding bale ra. E na la makapanuknangan kapilan man karing bale a tatalakad da o makainum alak ibat karing tanaman dang ubas.
Zephaniah	1	14	Malapit ne ing marangal nang aldo ning Ginu ; malapit neng malapit at mabilis yang daratang! Ing aldong ita maging aldo yang mitmung pait, uling tumangis la pati ding pekamatapang nang sundalus uli na ning ala lang akarapat!
Zephaniah	1	15	Maging aldo ne ning maragul a mua; aldo ne ning kaguluan at kalipitan, aldo ne ning pangalasak at kasiran, aldo ne ning karalumduman at kalungkutan, aldo yang matamle at malulam;
Zephaniah	1	16	metung yang aldo a mitmu king inge da ring trumpetang mamaus king pamakigera at king kulisak da ring sundalung lulusub karing pakapader a siudad at mangatas a tore.
Zephaniah	1	17	Nganang sasabi ning Ginu , Paratang kung alang kalupang kasiran karing sablang tau angga king ing balang metung lumakad yang kakapkap a antimo ing taung bulag. Mikasala la kanaku, inya ngeni ing daya ra magus anti ing danum at muluk lang pakapase king gabun ding karelang bangke.
Zephaniah	1	18	King aldo a ipakit na ning Ginu ing maragul nang mua, ala lang akarapat ding sabla rang pilak at gintu ban miligtas la bie. Masira ya ing mabilug a yatu king api na ning mua na. Dinan nang wakas, wa, bigla nang dinan wakas ing bie ning balang mabibie keti king yatu.
Zephaniah	2	1	Bansang alang marine, magbayu na kang bie
Zephaniah	2	2	bayu mu akuang malanat at mate anti ing metung a sampaga, bayu datang ing mikakalabkab nang mua keka ning Ginu , bayu datang ing aldo nung kapilan na ipakit ing maragul nang mua.
Zephaniah	2	3	Magbalik kayu king Ginu , ikayung sablang mapagpakumbaba keti king bansa a mamintu karing utus na. Daptan yu ing matulid at magpakumbaba kayu arapan ning Ginu . Mapalyaring aligtasan yu ing parusa king aldo nung kapilan na ipakit ning Ginu ing maragul nang mua.
Zephaniah	2	4	Ala metung mang mitagan king siudad ning Gaza. Lakuan de ring sablang tau ing Askelon. Mitabi la ding memalen na ning Asdod kilub na mu ning kapitnang aldo, at mitabi la naman ding memalen na ning Ekron king karelang siudad.
Zephaniah	2	5	Makataning na ing bie yu, ikayung Filisteo, ikayung manuknangan king lele ning dagat. Sildak na na ning Ginu ing atul na kekayu. Paten na kayu at metung man alang mitagan kekayu.
Zephaniah	2	6	Maging marangle yang pipagkubuan da ring pastul ing gabun yu king lele ning dagat at pipagkuralan da karing tupa da.
Zephaniah	2	7	Ding sumakup king kekayung gabun ila ding memalen na ning Juda a miligtas. Pastulan da la karin ding karelang kawan at matudtud la karing bale na ning Askelon. Mantabe ya karela ing Ginung karelang Dios at minawa lang pasibayu.
Zephaniah	2	8	Nganang sasabi ning Ginung Mayupaya, Dimdam ku ing pamaninsultu at pamanyunu da ring memalen na ning Moab at Ammon karing taung kanakung pinili, at ing pamagmayabang dang kuanan de ing karelang bansa.
Zephaniah	2	9	Bilang mabie Ginu , ing Dios ning Israel, matni kung sasabian king ing Moab at ing Ammon malasak lang anti ing Sodoma at Gomorra. Maging lugal lang pikukulkulan asin at ning alang anggang kasiran a tubuanan na ning makapal a dikut. Ding maniamsam king pibandian da at kuma king bansa ra ila ding miligtas karing kanakung pinili.
Zephaniah	2	10	Makanyan lang miparusan ding memalen na ning Moab at Ammon uli na ning karelang ketasan lub at kapalaluan, at uli na ning pamaninsultu da karing taung pinili na ning Ginung Mayupaya.
Zephaniah	2	11	Papangilabutan na la ning Ginu . Gawan na lang alang kabaldugan ding kikilalanan dang dios na ning yatu, at samba ya ing balang bansa king Ginu king mismung sasakupan nang lugal ning balang metung karela.
Zephaniah	2	12	Paten na la naman ning Ginu ding tau Etiopia.
Zephaniah	2	13	Gamitan na ning Ginu ing upaya na ban lasakan ne ing Asiria. Gawan neng disyerto ing siudad ning Nineve, disyertong alang bitasang danum.
Zephaniah	2	14	Maging lugal yang pipagpaynawan da ring baka, tupa, at miyayaliwa pang animal. Ding manuknangan karing mesirang bale ila ding ayup a kulayu at karing awang da karin la gumaga. Karing karelang pasbul karin la gumaga ding awak. Mabaklas la ding dutung a sedro karing gusali na.
Zephaniah	2	15	Makanyan ing mapalyari king siudad a tutung mapagmaragul king sarili nang upaya at mimisip king e ya numanu balang. Bala da ring memalen na king ing karelang siudad ya na ing mayupayang dili keti king yatu. Oneng alang kalupa ing kasiran a kaulian na; maging lugal yang panuknanganan da ring mabagsik a animal! Mangapaurung ya king takut ing balang taung lalabas karin.
Zephaniah	3	1	Miyatulan ne ing Jerusalem, ing siudad a e mayap, ing rebelding siudad a manabusu karing mismung memalen na.
Zephaniah	3	2	E ya mekiramdam king Ginu o pepailalam king disiplina na. E na binili ing kapanaligan na at e ya pepasaup king Ginu .
Zephaniah	3	3	Mengari lang danupan a leon ding pamuntuk na, at mengari la karing asu a danupan ding hues na; tutu lang matako inya e ra buring mikabukasan pati butul.
Zephaniah	3	4	E mu la apanaligan at taksil la ding propeta; insultuan da ring pari itang bage sagradu, at pamaluktut de ing kautusan na ning Dios para king sarili dang kapakanan.
Zephaniah	3	5	Oneng e ya mamako ing Ginu king siudad; daraptan na ing mayap at e bitasang gagawang e mayap. E na kakalinguan babie balang abak ing katuliran karing memalen na. Makanyan man e la tutuknang darapat e mayap ding e mayap a taung atyu karin, at e la man dirine.
Zephaniah	3	6	Nganang sasabi ning Ginu , Lubusan ku lang kelisan ding miyayaliwang bansa; lesakan ku la ding siudad da at likuan ku lang lasak-lasak ding karelang pader at tore. Ala nang manuknangan karing karelang siudad; ala lang tau ding dalan; alang mitagan metung man.
Zephaniah	3	7	Bala ku kanita king mika takut la kanaku ding taung kanakung pinili at tanggapan da na ing kanakung disiplina, king e ra na bitasang kalinguan ing aral a tiru ku karela. Oneng e melambat migbalik la king sadiang dapat dang e mayap.
Zephaniah	3	8	Inya panayan yu ku, nganang sasabi ning Ginu . Panayan ye ing aldo a aku talakad ku at idalum ku la ding bansa. Inari ku na king lub ku ing tipunan ku la ding bansa at ding kayarian ban takman da ing bigsikan na ning kanakung mua. Malasak ya ing mabilug a yatu king kapamilatan na ning milalablab kung mua.
Zephaniah	3	9	Ibayu ku la kanita ding tau da ring bansa at bukud lang kanaku manalangin at e karing aliwang dios. Aku ing karelang pamintuan.
Zephaniah	3	10	Agyang king marayung Etiopia datang lang magdalang ain para kanaku ding misalbag a taung kanakung pinili.
Zephaniah	3	11	King panaun a ita, O balen ku, e na kailangan ing pikarine yu ing pamag-rebeldi yu kanaku. Ilako ke ing ninumang magmatas at magpalalu at kapilan man e na kayu pasibayung magrebelding laban kanaku king banal kung bunduk-bundukan.
Zephaniah	3	12	Lakuan ku la karin ding taung mipasakitan at mapagpakumbaba a lumapit kanaku ban maniawad saup.
Zephaniah	3	13	E na la gawang nanumang e mayap kenu man ding mitagan nang memalen ning Israel o magsalitang kalaraman o maglinlang. Mipala la at mipanatag a kabilian, at ala nang takut kaninu man.
Zephaniah	3	14	Magkanta kang masikan, O Zion; kulisak ka, O Israel! King mabilug mung pusu magsaya ka, O Jerusalem!
Zephaniah	3	15	Tiknang na na ning Ginu ing kekang parusa; leko na na la sablang kekang kalaban. Ing Ginu , ing Ari ning Israel, atyu keka; ala nang sangkan ngeni ban tumakut ka.
Zephaniah	3	16	Ing panaun daratang nung kapilan da sabian king Jerusalem, E ka tatakut, siudad ning Zion! E mu paintulut ing mangalambut la ding kekang gamat!
Zephaniah	3	17	Ing Ginung kekang Dios atyu keka; dinan na kang tagumpe uli ning upaya na. Manakit yang tula keka ing Ginu , at king lugud na ibayu na ing bie mu. Magkanta ya at tumula keka,
Zephaniah	3	18	masaya yang anti ding taung magpiesta. Ngana ning Ginu , Pinupus ku na ing miplanu mung kasiran, at leko ku na ing kekang kamarinayan.
Zephaniah	3	19	Ing panaun daratang na! Parusan ku la ding kekayu manalipusta; ding sablang pile kaku lang sagipan, at ding miyugse karing bansang dayuan kaku lang ibalik karing karelang tuknangan. Alilan kung dangalan ing karelang kamarinayan, at ing mabilug a yatu purian na la ngan.
Zephaniah	3	20	Ing panaun daratang na! Iyuli ku na la ding mikalat yung memalen. Wa, gawan da kayung pikabaluan king yatung kabilugan, at ipala da kayung pasibayu. Ing Ginu ya ing migsalita.
Zechariah	1	1	Kanitang kawalu nang bulan ning kadua nang banua ning pamag-ari nang Dario king Persia, binie ne ning Ginu iting mensahi kang propeta Zacarias a anak nang Berekias at apu nang Iddo.
Zechariah	1	2	Sinabi na ning Ginung Mayupaya kang Zacarias king sabian na karing tau ing anti kaniti: Aku, ing Ginu , maragul ing mua ku karing kekayung makatua,
Zechariah	1	3	oneng ngeni sasabian ku kekayu, Magbalik kayu kanaku at magbalik ku kekayu.
Zechariah	1	4	E kayu sana mangari karing kekayung makatua. Kanitang panaun a milabas, mipayabut karela ing kanakung mensahi king kapamilatan da ring propeta. Sinabi da reti karela king lakuan da na sa ing e mayap dang pamibiebie at gumulut na la king e ustung dapat. Oneng e la mekiramdam ni memintu kanaku.
Zechariah	1	5	Mete na la ding kekayung makatua at detang propetang deta.
Zechariah	1	6	King kapamilatan da ring propetang kanakung talasuyu, pepayabut ku la karing kekayung makatua ding kanakung kautusan at babala, oneng e ra la pinsinan. Uli na niti, misakitan la. Kanita la pa mu sinisi at kilalanan king aku, ing Ginung Mayupaya, perusan ku la agpang ketang karapatdapat karela at ketang inari ku na king lub ku.
Zechariah	1	7	Kanitang kadua nang banua ning pamag-ari nang Dario, ketang kabengian na ning kaduang pulu't apat a aldo ning kalabing metung a bulan (ing bulan ning Sebat), dininan na kung metung a mensahi ning Ginu king kapamilatan na ning vision.
Zechariah	1	8	Ikit ke ing metung nang anghel ning Ginu ; makasake ya king kabayung malutu. Tinuknang ya libutad da ring tanaman a mirto king kapatagan at atin pang aliwang kabayu king kagulutan na; kule lang malutu, pultik-pultikan, at maputi.
Zechariah	1	9	Ngakung mengutang, Nanu pu ing buri dang sabian deting kabayu? Nganang mekibat, Ipakit ku keka ing buri dang sabian.
Zechariah	1	10	Tinubud na la ning Ginu deti ban libutan de at siasatan ing yatu.
Zechariah	1	11	Minie lang ulat king anghel. Ngara, Alibutan mi ne ing mabilug a yatu, at ikit mi king panatag ya bili ing mabilug a yatu.
Zechariah	1	12	Kanita ngana ning anghel, Ginung Mayupaya, pitu nang pulung banua ngeni ing mua mu king Jerusalem at karing siudad ning Juda. Nu pa anti kaluat bayu mu ipakit ing lunus mu karela?
Zechariah	1	13	Pekibatan ne ning Ginu ing anghel karing makapaldan a amanu,
Zechariah	1	14	at sinabi na kanaku ning anghel king ibalita ku iting selita ning Ginung Mayupaya: Atin kung maragul a lugud at malasakit king Jerusalem, ing banal kung siudad.
Zechariah	1	15	Tune kung mua karing bansang magtamasa king katahimikan at kapayapan. Kabang aku mo pipigilan ku ing mua ku karing memalen ku, detang bansang deta lalu da na la mang pepasakitan ding memalen ku.
Zechariah	1	16	Inya mibalik ku Jerusalem ban ipakit ku ing lunus ku king siudad. Malarin ya ing kanakung Templo at mitalakad yang pasibayu ing siudad.
Zechariah	1	17	Sinabi na naman kanaku ning anghel king ibalita ku: Ing Ginung Mayupaya sasabian na king minawa lang pasibayu ding siudad na at saupan neng pasibayu ing Jerusalem at gawan neng sarili nang siudad.
Zechariah	1	18	Miglalawe ku at menakit kung apat a sagung toro.
Zechariah	1	19	Ngakung kinutang king anghel a kapagsalita ku, Nanu ing buri dang sabian deting sagu? Nganang mekibat, Lalarawan da la reti ding bansang mayupaya at king uli ra mikalat la ding memalen na ning Juda, Israel, at Jerusalem.
Zechariah	1	20	Kaybat na nita, pepakit na la kanaku ning Ginu ding apat a lalaking pande.
Zechariah	1	21	Ngakung mengutang, Obat dinatang la ren? Nanu ing daptan da? Nganang mekibat, Dinatang la ren ban pamatakutan da la at idagsa ding bansa a lubus miglupig king bansa ning Juda at king uli ra mikalat la ding memalen na.
Zechariah	10	1	Maniawad kayung uran king Ginu king panaun ning kauran. Ing Ginu ya ing parala king lulam at mibabaldug king uran; pasagiwan ne ing marangle para karing sabla.
Zechariah	10	2	Sasangguni la ding tau karing idolo at karing mamamanula, oneng pawang kalaraman at alang kabaldugan ing pakibat da reti. Ding aliwa dirinan da lang kabaldugan ding paninap, oneng lilili da la mu; alang kabaldugan ing pamamatula a babie ra. Inya maglibut-libut la ding tau anti ding meliling tupa. Mibibili la king kagutgutan uling ala lang manimuna.
Zechariah	10	3	Sasabian na ning Ginu , Mua ku karetang dayuan a mamahala king kanakung balen at parusan ku la ngan deti. Bandi ku la ding memalen na ning Juda, at aku, ing Ginung Mayupaya, ing mingat karela. Ila ding kakung maging pakakabayung mangabilis king pamakilaban.
Zechariah	10	4	Lunto la libutad da ring talapanibala at manimuna a mamahala king kanakung balen.
Zechariah	10	5	Magtagumpe la ding memalen na ning Juda a mengari karing sundalus a damusak karing kalaban da libutad ning burak karing dalan. Lumaban la uling atyu karela ing Ginu , at sambutan da la pati na ding kalaban a pakakabayu.
Zechariah	10	6	Gawan ku lang masikan ding memalen ning Juda; iligtas ku la ding memalen ning Israel. Malunus ku karela, at iyuli ku la ngan karing bale ra. Maging anti la karing taung e ku bitasang tinggian. Aku ing Ginung karelang Dios; pakibatan ku ing karelang panalangin.
Zechariah	10	7	Ding memalen ning Israel maging masikan lang anti ding sundalus, masaya anti ding lalaking miminum alak. E ra kalinguan ding karelang lahi iting tagumpe ra, at maging masaya la uli ning depat ning Ginu karela.
Zechariah	10	8	Ausan ku la ding kakung memalen, at miyabeabe kong tipunan. Iligtas ku la ngan, at antimo ing sadia rang kabilian, dakal ing karelang bilang.
Zechariah	10	9	Agyang kinalat ku la karing miyayaliwang bansa, makanyan man karing marayung lugal e ra ku kalinguan. Ila at ding anak da miligtas la, at miyabeabe pasibayung muli karing tuknangan da.
Zechariah	10	10	Ibat Ehipto at Asiria iyuli ku la bale ra, at papanuknanganan king sariling bansa ra. Papanuknangan ku la naman Gilead, at antimu rin king Lebanon; kumatmu ya karing tau ing mabilug a bansa.
Zechariah	10	11	Potang lumabas na la king dagat ning karelang kagutgutan, aku, ing Ginu , ing marug karing alun at mamala ya ing danum nang malalam ning Ilug ning Nilo. Ing ketasan ning Asiria maputut na, at ing mayupayang Ehipto mawala ing upaya na.
Zechariah	10	12	Gawan ku lang masikan ding kakung memalen; samban da ku at aku ing karelang pamintuan. Ing Ginu ya ing magsalita.
Zechariah	11	1	Lebanon, ibuklat mu la ding pasbul mu, ban ing silab akua nong gisanan ding kekang tanaman a sedro!
Zechariah	11	2	Manangis kayu at ngulangul, ikong tanaman a sipres; miragsa na la ding tanaman a sedro; mekutud na la detang makayamang tanaman! Manangis kayu at managulele, O tanaman a ensina ning Bashan, uling megisan neng mekutud ing makapal a kagubatan!
Zechariah	11	3	Ding pamuntuk manangis lang e makanyan-kanyan, uling karelang ligaya mewala na ngan! Pakiramdaman yu ing galeung ding leon; ing kagubatan a karelang tuknangan king Jordan mewala ya!
Zechariah	11	4	Ngana kanaku ning Ginung kakung Dios, Pakiapusan mu ing gagawan na ning pastul ding tupang malapit nang makatat.
Zechariah	11	5	Papaten da la ring maniali kareti at makanyan man e la mipaparusan. Pisasali ra ing karni at ngarang sasabi, Salamat king Ginu ! Mibandi ta na ngeni! Pati ding mismung pastul da e la malulunus karela. (
Zechariah	11	6	Ngana ning Ginu , E ku ne lunusan pa ing ninuman king yatu. Aku mismu ing mibili karing memalen king gamat da ring sasakup karela. Siran de reting pamuntuk ing yatu, at e ku la iligtas ding tau king upaya da reting pamuntuk.)
Zechariah	11	7	Inupahan da ku detang maniali at mamisaling tupa, at meging pastul ku karing tupang malapit nang makatat. Kinangwa kung aduang tukud: pemalagyuan keng Mayap a Pilubluban ing metung at ing kadua Pamisasanmetung. At kanaku yang pistulan ing kawan.
Zechariah	11	8	Milako ku kapibabatan karing atlung pastul a masama kanaku. At kilub na mu ning pabulan tinabi ku la.
Zechariah	11	9	Kanita sinabi ku king kawan, E yu na ku maging pastul. Mate ne itang sukat mate, at malipul ne itang sukat malipul. Mipapatayan la ding mitagan.
Zechariah	11	10	Kaybat na nita, kinua ke ing tukud a mipamalagyuan Mayap a Pilubluban at pikli ke ban makalis ya ing kasunduan a gewa ning Ginu karing aliwang bansa.
Zechariah	11	11	Inya king aldong ita mebura ya ing kasunduan. Lalawan da ku ding maniali at mamisaling tupa, at balu ra king magsalita ya ing Ginu king kapamilatan na ning depat ku.
Zechariah	11	12	Ngaku karela, Nung bisa kayu, ibie yu la ding sueldu ku. Nung e kayu bisa, kekayu na la. Inya beyaranan da kung atlung pulung pirasung pilak bilang sueldu ku.
Zechariah	11	13	Oneng ngana kanaku ning Ginu , Ibaldug mu la den king kaban ning Templo. Inya dela ku la ding atlung pulung pirasung pilaking matas diling alaga a isipan dang katulid kuat bildug ku la king kaban ning Templo.
Zechariah	11	14	Kaybat pikli ke ing kaduang tukud, itang mipamalagyuan Pamisasanmetung at mepatlud ing pamisasanmetung na ning Juda at Israel.
Zechariah	11	15	Kanita ngana kanaku ning Ginu , Misan pa pakiapusan mu ing gagawan na ning metung a pastul, oneng ing pakiapusan mu ngeni ya ing pastul a alang kabaldugan.
Zechariah	11	16	Tinuldu kung metung a pastul a manibala king kanakung kawan, oneng e na la pagmalasakitan detang atyu king panganib ni panintunan detang mababating; e na la uluan detang mesugat ni pakanan detang mitagan. Bagkus ing daraptan na ya ing kakanan ne ing matabang dili karing tupa at tutuklapan na la ding kuku da.
Zechariah	11	17	Makalunus ing mapalyari king alang kabaldugan a pastul a ita! Pepaburen na la ding tupang papastulan na. Lubus nang siran ning gera ing kayupayan na. Langi ya ing takde na at mabulag ya ing wanan nang mata.
Zechariah	12	1	Iti ya ing mensahi tungkul king Israel. Ibat ya iti king Ginu , ing Ginu a miladlad king banua at linalang king yatu at minie bie king tau. Sasabian na,
Zechariah	12	2	Gawan keng anting metung a kopang alak ing Jerusalem; minum la king kopa ding bansang makapadurut keting siudad at magsuresure lang anti ding malasing. At potang kubkuban da ne ing Jerusalem, makubkub la naman ding siudad ning Juda.
Zechariah	12	3	Oneng potang datang ne ing aldong ita, iyapus ke ing Jerusalem king metung a mabayat a batu; manasakit ya ing bansa a sumubuk mibuat kaniti. Mikampi-kampi la ding sablang bansa ban lusuban de.
Zechariah	12	4	Potang datang ne ing aldong ita pamasdanan ku la ngan ding sablang kabayu at guluan ku la pamisip ding sablang pakasake kareti. Banten ku la ding memalen na ning Juda, at bulagan ku la mata ding kabayu da ring kalaban.
Zechariah	12	5	Kanita sabian da ring pamilya nang Juda king sarili ra, Babie yang sikanan ing Ginung Dios a Mayupaya karing memalen na a manuknangan Jerusalem.
Zechariah	12	6	Potang datang ne ing aldong ita, gawan ku la ding pamilya nang Juda anting metung a silab king kagubatan o kaya king metung a marangle binutil a malapit nang pupulan; lasakan da la ngan ding bansang makapadurut. E la numanu balang ding memalen na ning Jerusalem kilub ning siudad.
Zechariah	12	7	Aku, ing Ginu , ing munie mumunang pamagtagumpe karing sundalus ning Juda ban kanita ing dangalan a tanggapan da ring lahi nang David at memalen na ning Jerusalem e maygit kesa ketang karing aliwang dake na ning Juda.
Zechariah	12	8	King aldong ita ingatan na la ning Ginu detang manuknangan king Jerusalem; pati ing mainang dili karela maging masikan yang anti i David kanitang milabas a panaun. Ding manimuna karela ila ring lahi nang David, anti la ing anghel ning Ginu , anti ing Dios mismu.
Zechariah	12	9	Potang datang ne ing aldong ita lasakan ke ing balang bansa a magkapilit lumusub king Jerusalem.
Zechariah	12	10	Katmuan ku la ding lahi nang David at ding aliwang memalen na ning Jerusalem king espiritu ning lunus at panalangin. Lumawe la ketang pete ra king tandus, at panangisan de antimo detang manangis king karelang kabubugtungan a anak. Manangis lang kapait-paitan anti detang kematen king anak dang pangane lalaki.
Zechariah	12	11	Potang datang ne ing aldong ita mika masikan a pamanangis karin Jerusalem antimo ing pamanangis kang Hadad-rimmon karin king Kapatagan ning Megido.
Zechariah	12	12-14	Manangis ya ing balang pamilya king bansa king sarili na: ing pamilyang ibat kang David, ing pamilyang ibat kang Natan, ing pamilyang ibat kang Levi, ing pamilyang ibat kang Simei, at ding aliwa pang pamilya. Manangis ya ing balang pamilya king sarili na, at manangis lang makayaliwa ding lalaki karing babai king balang pamilya.
Zechariah	13	1	Potang datang ne ing aldong ita, nganang sasabi ning Ginung Mayupaya, lunto ya ing metung a sibul ban maos la ding lahi nang David at ding memalen na ning Jerusalem king kasalanan da at king karelang pamanyambang idolo.
Zechariah	13	2	King aldong ita kalisan ku la lagyu ding idolo king bansa, at ala nang makaganaka pa karela kapilan man. Itabi ke ing ninumang magbansag propeta, at ilako ku ing pamagnasang samba karing idolo.
Zechariah	13	3	Kanita nung atin pang magkapilit magsalitang anting propeta, ing mismung tata na at ima na ilang sumabi king sukat yang mate, uling magbansag yang magsalita king amanu na ning Ginu , oneng pawang kalaraman naman ing sasalita na. Potang mangamanu ya, ing mismung tata na at ima ilang maniaksak at makamate king anak da.
Zechariah	13	4	Potang datang ne ing aldong ita, ala metung mang propeta a magmaragul karing vision a ikit na o manugaling propeta o misulud king imalan a magaspang ning propeta ban alinlang na la ding tau.
Zechariah	13	5	Bagkus sabian na, E ku propeta. Metung kung ortelanu a sasarul mu king gabun a bandi ku manibat inyang kayanakan ku.
Zechariah	13	6	Nung sakali mang ating mangutang keting tau, Obat sugatan ka salu? ipakibat na, Ikua ku la den ketang bale na ning kakaluguran ku.
Zechariah	13	7	Sasabian na ning Ginung Mayupaya, Espada, migising ka at dalusungan me ing pastul a makipagobra kanaku! Paten me at misambulat la ding tupa. Lusuban ku la ding kanakung memalen
Zechariah	13	8	at mate ya ing kaduang-katlung dake, at miligtas ya ing katlung dake na ning bansa.
Zechariah	13	9	Paniubukan ke ing katlung dake a mitagan at gawan keng puru antimo ing pilak a madadalise king api. Paniubukan ku la antimo nung makananu yang masusubuk ing gintu. Kanita maus la kanaku at pakibatan ku la. Sabian ku karela king ila ding kanakung memalen, at ibalita da king aku ing karelang Dios.
Zechariah	14	1	Malapit ne ing aldo nung kapilan lukluk ya ing Ginu king piukuman. Kuanan da kanita ing pibandian na ning Jerusalem, at pirakerakayan da ing meyakua king mismung akakit yu.
Zechariah	14	2	Tipunan na la ning Ginu ding sablang bansa at gerahan de ing Jerusalem. Mibagsak ya ing siudad; panakawanan da la ring pibalebale at salbahian da la ring babai. Mabihag la ding kapitna karing tau at miyugse la king aliwang bansa, oneng e da la ilako king siudad ding mitagan.
Zechariah	14	3	Kaybat lage ya ing Ginu at makilaban ya karing bansang deta, antimo ing pamakilaban na king milabas a panaun.
Zechariah	14	4	King aldong ita talakad ya babo ning Bunduk ding Olibo, king dane aslagan na ning Jerusalem. Kanita mapirasu ya king adua ing Bunduk ding Olibo king maragul a kapatagan manibat king dane aslagan angga king dane albugan. Malis ya ing kapitna ning bunduk banda king norti, at ing kapitna banda king mauli.
Zechariah	14	5	Makatakas kayu king pamandalan yu ketang kapatagan a pipitna king bunduk king adua. Tumakas kayung anti ing pamanakas da ring makatua yu inyang mika ayun kanitang panaun nang Aring Uzzia ning Juda. Datang ya ing Ginung kanakung Dios; kayabe na la ding sabla nang anghel.
Zechariah	14	6	Potang datang ne ing aldong ita, e na mika dimla o mika yelu
Zechariah	14	7	ni dalumdum man. Parating ating sala, agyang king kabengian. Bukud mung ing Ginu ya ing makibalu nung kapilan mapalyari iti.
Zechariah	14	8	Potang datang ne ing aldong ita, magus ibat Jerusalem ing malinis a danum; magus ing kapitna king Dagat a Mete, at ing kapitna king Mediteraneo. Kaleldo man o kauran, magus alang patugut ing danum.
Zechariah	14	9	Kanita maging ari ya ing Ginu king mabilug a yatu; samban ne ning balang tau bilang Dios at abalu ne kaniti mu ring lagyu.
Zechariah	14	10	Maging kapatagan ya ing kabilugan a lugal manibat king Geba king norti angga king Rimon king mauli. Oneng manatili ya king matas a lugal ing Jerusalem; lumapad ya ing siudad magumpisa king Pasbul dalan nang Benjamin angga king Pasbul dalan ning Suluk a pipaglugalan na ning minunang pasbul, at manibat king Tore nang Hananel angga king pigagawan nang alak ning ari.
Zechariah	14	11	Karin la manuknangan payapa ding tau; ala nang panganib pa king nanu pa mang kasiran.
Zechariah	14	12	Parala yang makatakut a salut ing Ginu karing sablang bansang makigera king Jerusalem. Malaso ing laman da kabang mabie la pa; malaso la naman ding mata ra at dila.
Zechariah	14	13	Potang datang ne ing aldong ita, guluan na la isip ning Ginu , at ibie na ing maragul a takut karing tau angga king ing balang metung karela panasakitan ne king gamat na ing kalupa nang tau.
Zechariah	14	14	Lumusub la naman ding lalaking tau Juda ban idipensa re ing Jerusalem. Kuanan da at tipunan ing pibandian da ring makapadurut a bansa, gintu, pilak, at ing dakal a imalan.
Zechariah	14	15	Dugpa munaman ing makatakut a salut karing kabayu, mula, kamelyu, at asno; karing sablang animal a atyu karing kampu da ring kalaban.
Zechariah	14	16	Kanita munta la Jerusalem balang banua ding sablang miligtas dang memalen ding bansang linusub Jerusalem ban samban de ing bilang ari Ginung Mayupaya, at pagselebran de ing Piesta da ring Dalungdung.
Zechariah	14	17	Nung ating metung a bansa a e bisang munta at samba king Ginung Mayupaya bilang ari, e na dugpa ing uran king bansang ita.
Zechariah	14	18	Nung tanggian da ring tau Ehipto ing pamagselebra king Piesta da ring Dalungdung, dugpa munaman karela ing mismung salut a binie na ning Ginu king balang bansa a tatangging munta.
Zechariah	14	19	Iti ya ing maging parusa a dugpa king Ehipto at karing aliwa pang bansa nung e ra pagselebran ing Piesta da ring Dalungdung.
Zechariah	14	20	Potang datang ne ing aldong ita agyang ding kampanilya da ring kabayu midukitan la kareting amanu: Makatalaga ya iti king Ginu . Ding kalderang pipaglutuan kilub ning Templo maging sagradu lang anti ding silyo a atyu arapan na ning altar.
Zechariah	14	21	Mitalaga ya ing balang kalderang pipaglutuan karin Jerusalem at king mabilug a Juda ban magamit king pamanyamba king Ginung Mayupaya. Gamitan da la reti ding taung babie ain king pamaglaga king karni da ring animal a miyain king ain-sakripisyu. Potang datang ne ing aldong ita, ala nang taung mayakit pang mangomersyu kilub na ning Templo ning Ginung Mayupaya.
Zechariah	2	1	Miglalawe ku at ikit ke ing metung a lalaking ating tatalnan a paniukad.
Zechariah	2	2	Kitang ku king lalaki, Nu ka munta? Pekibat na, Sukdan ke ing Jerusalem ban akit ku nung nu ya anti kakaba at kalualas.
Zechariah	2	3	Kaybat, ikit ke ing anghel a akapagsalita ku; linakbang yang palapit at linapit ya ing metung pang anghel ba neng salubungan.
Zechariah	2	4	Ngana ning minunang anghel king aliwang anghel, Mulayi ka at sabian mu ketang baintaung ating tatalnan a paniukad king mika tutung dakal a tau at baka king Jerusalem angga king mangari ya karing baryung alang bakud a pader.
Zechariah	2	5	Pengaku na ning Ginu king ya mismu ing maging bakud a api a magpadurut king siudad ban idipensa ne, at king sabla nang kamalan karin ya manuknangan libutad da.
Zechariah	2	6-7	Nganang sinabi ning Ginu karing memalen na, Aku ing mikalat kekayu karing miyayaliwang suluk na ning yatu. Oneng ngeni, ikayung miyugse, takasan yu ne ing Babilonia at muli na kayu Jerusalem.
Zechariah	2	8	Anti na mo waring aku ing lebanan na ning ninumang lumaban kekayu. Inya tinubud na ku ning Ginung Mayupaya at binie ne iting mensahi para karing bansang meniamsam karing memalen na:
Zechariah	2	9	Ing Ginu mismu ya ing lumaban kekayu at masamsam kayu karing taung king misan a panaun gewa yung ipus. Potang iti mapalyari na, abalu na ning metung at metung king ing mitubud kanaku ya ing Ginung Mayupaya.
Zechariah	2	10	Ngana ning Ginu , Memalen ning Jerusalem, magkanta kayung mitmung saya! Daratang ku ban manuknangan libutad yu!
Zechariah	2	11	King aldong ita dakal lang bansa ding lumapit king Ginu at maging memalen na la munaman. Manuknangan ya libutad yu at abalu yu king tinubud na ku kekayu.
Zechariah	2	12	Pasibayu yang maging makapasubaling pibandian na ning Ginu ing Juda king banal nang bansa, at maging siudad yang kaluguran nang dili ing Jerusalem.
Zechariah	2	13	Magtahimik ya ing balang tau king arapan na ning Ginu uling daratang yang ibat king banal nang lugal.
Zechariah	3	1	Pepakit ne pa kanaku ning Ginu ing Pekapun da ring Paring i Josue a makatalakad arapan na ning anghel ning Ginu . Karin siping nang Josue makatalakad ya i Satanas; makasadia yang miyapag dalum laban kang Josue.
Zechariah	3	2	Ngana ning anghel ning Ginu kang Satanas, Parusan na ka sa ning Ginu , Satanas! Parusan na ka sa ning Ginung malugud king Jerusalem! Mengari ya ing taung yan king kapirasung dutung a mesagmit king api.
Zechariah	3	3	Makatalakad ya karin i Josue; makasulud yang imalan a marinat.
Zechariah	3	4	Ngana ning anghel karing talapagsilbi na karin banua, Ilukas yu ing marinat a imalan a susulud na ning taung yan. Kaybat ngana kang Josue, Leko ku na ing kekang kasalanan at dinan da kang bayung imalan a isulud mu.
Zechariah	3	5	Inutus na naman karing talapagsilbi king ikabit de ing malinis a turban king buntuk nang Josue. Memintu la at kaybat pepasulud de kang Josue ing bayung imalan kabang makatalakad ya karin ing anghel ning Ginu .
Zechariah	3	6	Kanita sinabi na ning anghel ning Ginu kang Josue king
Zechariah	3	7	ing Ginung Mayupaya sinabi na: Nung tuparan mu la ding utus ku at gampanan ding katungkulan a binie ku keka, manatili kang talapanibala ning kanakung Templo at ing paligid na, at pakiramdaman ku la ding panalangin mu antimo nung makananu ku lang pakiramdaman ding panalangin da ring anghel a atyu king arapan ku.
Zechariah	3	8	Inya makiramdam ka, Josue, ika a Pekapun da ring Pari. Makiramdam kayu, ikayung kalupa nang pari, ikayung tanda na ning mayap a panaun a daratang: ipalto ke ing kanakung talasuyu a mayayaus Ing Sanga!
Zechariah	3	9	Bibili ke arapan nang Josue ing magdili-diling batu'ng ating pitung lupa. Idukit ke ing metung a kasulatan kaniti at king metung mung aldo ilako ku ing kasalanan na niting bansa.
Zechariah	3	10	Potang datang ne ing aldong ita, agkatan ne ning balang metung kekayu ing kasiping nang bale ban datang at magsayang mitmung kapayapan at kapanatagan libutad da ring kekayung mulahan ubas at tanaman yung higera.
Zechariah	4	1	Linapit yang pasibayu ing anghel a kepagsalita ku at ginising na ku antimo neng gigisingan ya ing ninumang tau king tudtud na.
Zechariah	4	2	Nganang kinutang, Nanu ing akakit mu? Metung yang tumpakan-sulu a megawa king gintu, ngakung mekibat. Ating metung a lulanan laru babo na. Pitu la ding sulu king tumpakan-sulu, atin yang pitung piririnan pabelu ing balang metung.
Zechariah	4	3	Ating aduang tanaman a olibo lele na ning tumpakan-sulu, mingatba la kaniti.
Zechariah	4	4	Kitang ku kanita king anghel, Nanu ing buri dang sabian deti?
Zechariah	4	5	E mu balu ing buri dang sabian den? ngana namang kinutang kanaku. Ali ku, ngakung mekibat. Sinabi na kanita ning anghel kanaku, Ding pitung sulung den ila ding pitu nang mata ning Ginu a manakit king mabilug a yatu.
Zechariah	4	11	Kaybat kitang ku pa, Nanu ing buri dang sabian ding aduang tanaman a olibo a atyu mingatba na ning tumpakan-sulu?
Zechariah	4	12	At nanu ing buri dang sabian ding aduang sangang olibo lele da ring aduang gintung tubo nung nu mitutugtug ing larung olibo?
Zechariah	4	13	E mu balu? nganang kinutang kanaku. Ali ku, ngakung mekibat.
Zechariah	4	14	Kanita sinabi na, Ila deti ring aduang lalaking pinili na ning Dios at linian na ban sumuyu king Ginu ning mabilug a yatu.
Zechariah	4	6	Sinabi na kanaku ning anghel king ibie ke kang Zerubabel iting mensahi a ibat king Ginung Mayupaya: Magtagumpe ka e king kapamilatan na ning sikanan ning sandata at e king kekang sariling upaya, nune king kapamilatan na ning kanakung espiritu.
Zechariah	4	7	Lumbug la king arapan mu ding sagabal a kasing katas da ring bunduk. Italakad meng pasibayu ing Templo at kabang bibili me ing katataulian a batu king paglugalan na, sabian dang masikan ding tau, Kasanting na, kasanting na!
Zechariah	4	8	Miras munaman kanaku ing aliwa pang mensahing ibat king Ginu .
Zechariah	4	9	Ngana, I Zerubabel ya ing mekabili king pundasyun na ning Templo at ya naman ing manari kaniti. Potang iti mapalyari na, abalu da ring kanakung memalen king aku ing mitubud keka karela. Masisira na la lub uling ditak mu ing mayayari. Miyatdanan lang tula potang akit da king e patugut i Zerubabel king pamipatalakad na king Templo.
Zechariah	5	1	Miglalawe kung pasibayu at ikit ke ing metung a kasulatan a makalulun a sulasulapo.
Zechariah	5	2	Kitnan na ku ning anghel nung nanu ing ikit ku. Pekibat ku, Metung yang kasulatan a makalulun a sulasulapo; atlu yang pulung talampakan king kaba at labing limang talampakan ya king lapad.
Zechariah	5	3	Kanita ngana kanaku, Makasulat kaniti ing sumpa a laganap king mabilug a bansa. Mababasa king metung nang dake niting kasulatan a makalulun king milako ya ing balang mapanako king bansa, at mababasa king kasumangid king milako ya naman ing balang magsalitang kalaraman lalam ning metung a sumpa.
Zechariah	5	4	Sasabian na ning Ginung Mayupaya king iparala ne iting sumpa at luban ne bale ing balang mapanako at ing balang magsalitang kalaraman. Manatili ya karing pibalebale at lakuan na lang lasak-lasak.
Zechariah	5	5	Linto yang pasibayu ing anghel at ngana, Lawan mu! Ating aliwang bage a daratang!
Zechariah	5	6	Nanu ya? ngakung kinutang. Nganang mekibat, Metung yang kaing at lalarawan na ing kasalanan na ning mabilug a bansa.
Zechariah	5	7	Atin yang takap ing kaing a megawa king tinggaputi. Kabang lalawan ke, mibuklat ya ing takap at kilub ning kaing ating metung a babaing makalukluk!
Zechariah	5	8	Ngana ning anghel, Lalarawan na niting babai ing e mayap. Kanita tinimid ne ing babai kilub ning kaing at saka ne tikpan pasibayu.
Zechariah	5	9	Linawe ku babo at ikit ku la ding aduang babaing susulapo palapit kanaku; atin lang maragul a pakpak a kalupa na ning king tagak. Diklut de ing kaing at silapo re.
Zechariah	5	10	Ngakung kinutang king anghel, Nukarin de idala ing kaing?
Zechariah	5	11	Nganang mekibat, King Babilonia, nung nu la manalakad templo para kaniti. Potang mayari ne ing templo, ibili de karin ing kaing ban samban.
Zechariah	6	1	Miglalawe kung pasibayu at ikit ku la ding apat a karung panggera a lulual ibat king pilatan da ring aduang bunduk a tangsu.
Zechariah	6	2	Kukuliutan de ring malutung kabayu ing mumunang karu; ing kadua, ding matuling a kabayu;
Zechariah	6	3	ing katlu, ding maputing kabayu; at ing kapat, ding pultik-pultikan a kabayu.
Zechariah	6	4	Kanita kitang ku king anghel, Nanu ing buri dang sabian deting karu?
Zechariah	6	5	Pekibat na, Ila deti ring apat a direksyun na ning angin; kalualalual da pang ibat king arapan na ning Ginu ning mabilug a yatu.
Zechariah	6	6	Papunta ya ing karu a kukuliutan da ring matuling a kabayu king norti, king Babilonia; papunta la ding maputing kabayu king albugan, at papunta la ding kabayung pultik-pultikan king bansang atyu king mauli.
Zechariah	6	7	Mamalagua lang mako at maniasat king yatu ding kabayung pultik-pultikan. Ngana ning anghel, Sulung, siasatan ye ing yatu! at ita ing depat da.
Zechariah	6	8	Kanita kilait na ning anghel kanaku, Ikua rang alako ding kabayung minta king dane norti ing mua ning Ginu .
Zechariah	6	9	Binie ne kanaku ning Ginu iting mensahi.
Zechariah	6	10	Ngana, Kuanan mu la ding regalu a binie da ri Heldai, Tobias, at Jedaia a dinatang ibat king pangayugse ra Babilonia, at munta kang agad king pibalebale nang Josias a anak nang Zepania.
Zechariah	6	11	Gawa kang korona king pilak at gintu a binie da at ibili me king buntuk ning Pekapun da ring Pari, i Josue a anak nang Jeozadak.
Zechariah	6	12	Sabian mu kang Josue king ing Ginung Mayupaya sasabian na, Ya iti ing lalaking mayayaus Ing Sanga; manianga ya nu ya man karin at italakad neng pasibayu ing Templo ning Ginu .
Zechariah	6	13	Ya ing mitalakad kaniti at tanggapan na ing dangalan a mangaintulid king metung a ari, at panibalan na la ding memalen na. Talakad ya ing metung a pari lele ning tronu at misaupan la king obra.
Zechariah	6	14	Maging metung yang kapigaganakan ing korona bilang parangal kang Heldai, Tobias, Jedaia, at kang Josue kilub ning Templo ning Ginu .
Zechariah	6	15	Datang la ding taung manibatan karing marayung lugal at sumaup la kekayu king pangatalakad nang pasibayu ning Templo ning Ginu . At potang mitalakad ne, abalu yu king ing mitubud kanaku kekayu ya ing Ginung Mayupaya. Mapalyari ngan iti nung ganap yu lang pamintuan ding utus na ning Ginung kekayung Dios.
Zechariah	7	1	Kanitang kapat nang banua ning pamag-ari nang Dario, king kapat nang aldo ning kasiam a bulan (ing bulan ning Kislev), sinabi na ning Ginu ing amanu na kanaku.
Zechariah	7	2	Tinubud de ring memalen na ning Betel i Sarezer at Regemmelec ampon ding karelang tauan king Templo ning Ginu Mayupaya ban manalangin para king bendisyun ning Ginu ,
Zechariah	7	3	at ban ikutang da karing pari at propeta ing anti kaniti: Sukat mi pang isundu ing pamagpaldas uli na ning pangalasak na ning Templo king kapamilatan ning pamag-ayunu king kalimang bulan antimo ing daraptan mi karing dakal nang banuang milabas?
Zechariah	7	4	Iti ya ing pakibat ning Ginu a miras kanaku:
Zechariah	7	5	Sabian mu karing memalen na ning bansa at karing pari king inyang mig-ayunu la at migpaldas king kalima at kapitung bulan kilub ding pitung pulung banua, depatan da ita e para parangalan da ku.
Zechariah	7	6	At inyang mengan la at minum, depatan da ita para mu king sarili dang kapakanan.
Zechariah	7	7	Iti ya ing sinabi na ning Ginu king kapamilatan da ring minunang propeta kanitang panaun a ing Jerusalem manawa ya pa bili at mitmu yang tau, at kanitang panaun a dakal la pa ring taung manuknangan e mu karing balen a makapadurut king siudad nune pati na king dane mauli at karing kapatagan lele da ring bunduk king dane albugan.
Zechariah	7	8	Binie ne ning Ginu iting mensahi kang Zacarias:
Zechariah	7	9	King milabas a panaun binie ku la deting kautusan karing kanakung memalen: Sukat yung pansinan ing pangatupad ning hustisia, at sukat kayung pakit ganaka ampon lunus king metung at metung.
Zechariah	7	10	E yu la gigipitan ding babaing mebalu, ding ulila, at ding dayuan a manuknangan libutad yu o ing ninumang atyu king pamangailangan. At e kayu babalak nanumang e mayap a makapanasakit king aliwa.
Zechariah	7	11	Oneng birian da ring kanakung memalen ing e la makiramdam. Migmaklak-maklakan la;
Zechariah	7	12	gewa da lang masias anting batu ding pusu ra. Mimua kung e mu nanu uli na ning e la mebisang makiramdam king turu ku a pepayabut ku king kapamilatan da ring propetang mabie pa kanitang panaun a ita.
Zechariah	7	13	E ku na la pekiramdaman inyang menalangin la kanaku uling e la mekiramdam inyang migsalita ku.
Zechariah	7	14	Anti ing bagyu kinalat ku la ban manuknangan karing dayuan a bansang e ra bitasang balu. Mipaburen ya iting masanting a gabun, at metung man alang manuknangan.
Zechariah	8	1	Binie ne ning Ginung Mayupaya iting mensahi kang Zacarias. Ngana,
Zechariah	8	2	Maluat ku neng buring saupan ing Jerusalem uli na ning maragul kung lugud karing memalen na, ing lugud a meging sangkan na ning pangamua ku karing kalaban na.
Zechariah	8	3	Magbalik ku Jerusalem, ing banal kung siudad, at manuknangan ku karin. Maging pikabaluan ya bilang tapat a siudad, at mayaus yang banal a bunduk-bundukan ing bunduk-bundukan ning Ginung Mayupaya.
Zechariah	8	4	Magtukud la ding lalaki at babai uli na ning ketuan da, at pasibayu lang magluklukan karing plasa na ning siudad.
Zechariah	8	5	At pasibayu lang mikatmuan ding dalan karing mamialung a anak a lalaki at babai.
Zechariah	8	6	Iti balamu masakit dang paniwalan ding memalen nang mitagan ning bansa, oneng kanaku e masakit paniwalan.
Zechariah	8	7	Iligtas ku la ding memalen ku karing bansa nung nu da la inugse,
Zechariah	8	8	at ibalik ku lang pasibayu ibat king aslagan at ibat king albugan ban manuknangan la king Jerusalem. Ila ding maging balen ku, at aku ing maging karelang Dios a manibala karela king mitmung katapatan ampon katuliran.
Zechariah	8	9	Tatagan yu ing lub yu! Ding amanung daramdaman yu ngeni ila naman ding amanung selita da ring propeta kanitang bibili re ing pundasyun na ning Templo para king pangatalakad nang pasibayu.
Zechariah	8	10	Bayu na ikuang miras ning panaun a ita alang tau o animal man a malyaring upahan para magobra, at ala munamang metung man a ligtas mo sa king kalaban na. Pipatepate ku la ding tau.
Zechariah	8	11	Oneng ngeni makayaliwa ing tratu ku karing mitagan nang memalen niting bansa.
Zechariah	8	12	Mananaman la libutad ning kapayapan. Mamunga la ding karelang tanaman a ubas, palto yang dakal a pagkabiayan ing gabun, at mabaldug ing dakal a uran. Ibie ku iting sablang kanawan karing memalen a mitagan niting bansa.
Zechariah	8	13	Memalen ning Juda at Israel! King milabas a panaun mipapaniumpa la ding dayuan kapamilatan na ning pamagsalitang Dugpa sana keka ing kasiran a digpa king Juda at Israel! Oneng iligtas da kayu at kaybat na nita, detang dayuan a deta sabian da king metung at metung, Mibendisyunan ka sa antimo ing Juda at Israel! Inya tatagan yu ing lub yu at e kayu sa mitatakutan.
Zechariah	8	14	Sasabian na ning Ginung Mayupaya, Kanitang pepamua da ku ding kekayung makatua, mibalak kung miparalang kasiran karela at e ku migbayu isip, nune depat ku itang binalak ku.
Zechariah	8	15	Oneng ngeni babalakan ku ing bendisyunan ku la ding memalen na ning Jerusalem at ning Juda. Inya e kayu mitatakutan.
Zechariah	8	16	Ila deti ring bage a sukat yung daptan: Magsalita kayung katutuan king metung at metung. Ibie yu king husgadu ing tune hustisia; itang hustisiang magdalang kapayapan.
Zechariah	8	17	E kayu mimisip gawang nanu pa mang ikapanasakit ning metung at metung. E kayu magsalitang kalaraman king kapamilatan na ning metung a sumpa. Pikakasaman ku ing pamaglaram, ing alang hustisia, at ing pamanampalasan.
Zechariah	8	18	Binie ne ning Ginung Mayupaya iting mensahi kang Zacarias:
Zechariah	8	19	Ding pamag-ayunu a mararapat balang kapat, kalima, kapitu, at kapulung bulan maging selebrasyun lang mitmung tula at kaligayan para karing memalen na ning Juda. Kailangan ing luguran yu ing katutuan at ing kapayapan.
Zechariah	8	20	Sasabian na ning Ginung Mayupaya, Daratang na ing oras potang datang la king Jerusalem ding taung ibat karing dakal a siudad.
Zechariah	8	21	Detang menibat king metung a siudad sabian da karing menibatan king aliwang siudad, Papunta kami Jerusalem ban samban mi ya ing Ginung Mayupaya at ban maniawad kami king bendisyun na. Tara tuki kayu kekami!
Zechariah	8	22	Dakal lang tau at bansang mayupaya ding datang king Jerusalem ba reng samban ing Ginung Mayupaya at ban maniawad bendisyun king Dios.
Zechariah	8	23	King panaun a ita, lumapit la ding apulung dayuan king metung a Judio at sabian da, Bisa kaming mirakayanan king mayap yung kalma uling abalitan mi king ing Dios atyu ya kekayu.
Zechariah	9	1	Iti ya ing mensahi na ning Ginu : Migsalita yang kaparusan king bansa ning Hadrak at para king siudad ning Damasco. Bandi na la ding sablang tribu na ning Israel; bandi nia naman ning Ginu ing sentru na ning Siria.
Zechariah	9	2	Ing Hamat, king angganan na ning Hadrak, bandi nia naman; antimu rin ding siudad ning Tiro at Sidon at ing sablang gelingan a atyu karela.
Zechariah	9	3	Mitalakad yang mangatibe kuta ing Tiro para king sarili na, at mitambak yang dakal a pilak at gintu angga na king balamu pangkaraniwan na mung anti ing alikabuk at sukal karing dalan na.
Zechariah	9	4	Oneng ilako na ngan ning Ginu ing sablang kayatinan na. Iyugse na ing pibandian na king dagat, at king kapamilatan na ning silab gisanan ne ing siudad angga king mipatag ya king gabun.
Zechariah	9	5	Akit na iti ning siudad ning Askelon at mitakutan ya. Akit na naman iti ning siudad ning Gaza at tutu nang panamdaman. Ing Ekron, antimu rin, uling mewala na ing sabla nang asahan. Mate ya ing ari ning Gaza, at malakuan yang alang memalen ing Askelon.
Zechariah	9	6	Manuknangan la king Asdod ding taung misamut-samut a lahi. Ngana ning Ginu , Angganan ku na ing pamagmatas-matas da reting Filisteo.
Zechariah	9	7	E na la mangan kapilan man king karning ating daya o mangan king makabawal a pamangan. Maging dake na la ning kanakung balen ding sablang miligtas, at maging anti lang metung a pamilya king tribu nang Juda. Maging dake ne ning kanakung balen ing Ekron antimo ding Jebuseo.
Zechariah	9	8	Banten ke ing kanakung bansa ban e ra ne aluban ding kalaban na. E ku na paintulut karing magsamantala ing gipitan da la pa ring kanakung memalen. Ikit ku nung makananu lang migkasakit ding kanakung memalen.
Zechariah	9	9	Magsaya kayu, memalen ning Zion! Kulisak kayu king tula, ikong tau Jerusalem! Lawan yu, daratang ya kekayu ing kekong ari! Daratang yang kayabe ing tagumpe, oneng mapagpakumbaba ya at metung yang asno ing sasaken na, metung yang biseru, anak ning gaindung asno.
Zechariah	9	10	Ngana ning Ginu , Ilako ku na la ding karung panggera ning Israel, at ding kabayung pakigera karin king Jerusalem; ding pana a magagamit king labanan kaku na la ngan siran. Kapayapan ing itatag ning kekong ari karing miyayaliwang kayarian; ing pamamahala na magumpisa king dagat angga king kasumangid a dagat; manibat king Ilug ning Eufrates angga na karing sepu ning yatu.
Zechariah	9	11	Ing Ginu sasabian na, Uli ning kasunduan ta a mitatakan king daya ding ain-sakripisyu, ding kekang memalen gawan ku lang malaya; ilako ku la king alang danum a talaga ning pangayugse ra karing aliwang bansa.
Zechariah	9	12	Muli na kayu, ikong miyugse a ngeni atin nang kapanayan; magbalik na kayu karing katahimikan da ring kekong tuknangan. Ngeni kekayu sasabian ku dobli-dobli ing ibayad ku kekayu, at bendisyun para king kasakitan a kekong delanan.
Zechariah	9	13	Gamitan ke ing Juda anti ing pana ning sundalus, at ing Israel anti ding paslu. Gamitan ku la ding lalaki ning Zion anting metung a espada ban labanan ku la ding sundalus ning Grecia.
Zechariah	9	14	Pakit ya ing Ginu karing memalen na; ibugnus na lang paslu na anting kildap. Ing Ginung Dios trumpeta yang tiupan na; lumusub ya libutad ning alisus king mauli manibatan.
Zechariah	9	15	Ing Ginung Mayupaya memalen na ingatan na la, at ding kalaban da karela lang paten. Kulisak la libutad ning labanan anti ding taung malasing, at ing daya ding kalaban karelang payagusan; magus anti ing daya ning animal a sasakripisyu, ing dayang tutugtug da karing suluk ning altar.
Zechariah	9	16	Potang ing aldong ita datang na, iligtas ne ning Ginu ing balen na, antimo ing pastul a sasagip karing sese nang animal a atyu king panganib. Anti ding iyas king korona sunlag lang masala king bansa na.
Zechariah	9	17	E mu nanung kayapan at leguan ing mayakit kanita king bansa! Dagul lang masikan a katawan ding baintau na at dalaga uli ning binutil at alak a pangabiayan da.
Titus	1	1	Ibat ya iting sulat kang Pablo, ing metung karing talasuyu na ning Dios at apostol nang Jesu-Cristo. Mepili ku at mituburan sumaup king kasalpantayanan da ring taung pinili na ning Dios, at tairan la king katutuan a tuturu na ning kekatamung relihiun
Titus	1	2	a makatalakad king pamanaya king bie alang angga. E ya malyaring maglaram ing Dios; pengaku na kekatamu iting bie kanita pang bayu ya megumpisa ing meto ketawan.
Titus	1	3	King panaun a karapatdapat pepakilala na iti king amanung pepayabut na. Iti mipaniwala kanaku at ya ing ipanaral ku agpang king kautusan na ning Dios a kekatamung Talapagligtas.
Titus	1	4	Susulat ku iti kang Tito, ing anak kung tune king kasalpantayanan a kekaming pisanmetungan. Ing grasya at kapayapan ibie na sa keka ning Dios a Ibpa tamu at ning kekatamung Talapagligtas, i Cristo Jesus.
Titus	1	5	Likuan da ka Creta ban samasnan mu la ding bage kailangan pang ibayu at ban tuldung makatuang talapangasiwa king iglesia na ning balang balen antimo ing penabilin ku keka.
Titus	1	6	Ing balang makatuang talapangasiwa sukat ing ala yang kapintasan: metung ya asawa at kailangan king talasalpantaya la ding anak na, at e la kabalitan king nanumang kesiasan buntuk at pamaglaban.
Titus	1	7	Uling ing makatuang talapangasiwa ya ing manibala king iglesia bilang pekakatawan na ning Dios. Kailangan ing ala yang kapintasan; kailangan munaman ing e ya manabusu o agad mikakapali buntuk; e ya lasenggu o tampalasan o kaya sakim king pibandian.
Titus	1	8	Biasa ya sanang maki parang tau at malugud king mayap. Biasa yang mamigil king sarili, marangal ya pamibiebie, banal at disiplinadu ya.
Titus	1	9	Sukat yang manatiling matatag king e mamaliwang kalamnan na ning mipanaral a amanu ban apaniwalan ya maging king pamanuru karing aliwa king tune doktrina, maging king pamakidibate karing kalaban a mituturung maling doktrina.
Titus	1	10	Uling dakal la ding alang disiplina a linto karing mekonberting Judio. Lilinlangan da la ring aliwa at kamulangan ing pamaniaptan da.
Titus	1	11	Kailangan lang sugpuan uling guguluan da la ring kabilugan a pamilya king pamanuru da king bage a e ra sukat ituru. Ing bukud mung buri da ya ing manakitan lang salapi at iti tutung makarine.
Titus	1	12	Metung yang tau Creta mismu, ing metung karing sarili dang propeta, ing sinabi: Parati lang maglaram ding tau Creta; kaugali lang animal, matamad la, at matako.
Titus	1	13	At katutuan ing sinabi na. Uli na niti, sabianan mu lang mataram ban mika matibe lang kasalpantayanan
Titus	1	14	at tuknang na lang maniwala karing pikatsa da ring Judio, at karing kautusan a menibatan karing taung e bisang tanggap king katutuan.
Titus	1	15	Malinis ing sabla para karetang ating malinis a pilubluban; oneng para karing marinat a isip at alang kasalpantayanan ing sabla marinat, uling marinat la ding karelang kaisipan at konsiensia.
Titus	1	16	Sasabian da king balu re ing Dios, oneng palaraman na la ning dapat da. Tau lang pikakasaman at mapaglaban, inya e mu la ayasahan.
Titus	2	1	Oneng ika sukat mung ituru ing panugaling aduan na ning mayap a doktrina.
Titus	2	2	Panabilinan mu la ding makatuang lalaki king e la maglasing, maging marangal la, at biasang mamigil king sarili, matatag king karelang pamanialpantaya, malugud, at mapibabata.
Titus	2	3	Antimu rin, panabilinan mu la ding makatuang babai ing manugali lang antimong babaing mabibie king kabanalan antimo ing sukat karela. E la mapanyirang puri at e magbisyu king alak. Sukat dang ituru ing mayap
Titus	2	4	ban ayaralan da la ring kayanakan a babai at luguran da la ring karelang sarasariling asawa at anak;
Titus	2	5	biasang mamigil king sarili ra at malinis a pamibiebie, at maging mayap a mibalebale ampon biasang manusig karing karelang asawa. Ninuman kanita alang makapagsalita laban king amanung manibatan king Dios.
Titus	2	6	Makanyan mu la namang aralan ding kayanakan a lalaki king pamamigil king karelang sarili.
Titus	2	7	Ika mismu, king sablang bage, sukat kang pakit alimbawa king pamaniapat mayap. Maging tapat ka sa at laus a lub king kekang tuturu.
Titus	2	8	Mamili kang amanu king kekang pamagsalita ban e na ka apintas ning ninuman; kanita mangapakarine la ding kekang kalaban uling ala lang asabing e mayap tungkul kekatamu.
Titus	2	9	Sukat lang mamintu ding ipus karing karelang panginuan at panusigan da la king sablang bage. E la mapamakibat karela
Titus	2	10	ni e da la panakawanan. Nune, ipakit dang parati king apagkatiwalan la, at tapat ban king sablang dapat da arinan dang dangal ing aral tungkul king Dios a Talapagligtas tamu.
Titus	2	11	Uling pepakilala na ning Dios ing grasya na para king ikaligtas da ring sablang tau.
Titus	2	12	Ing grasya na ya ing turu kekatamu ban lakuan tamu ing e mayap a pamibiebie at ing agkat na ning yatu. Uli na niti, mabibie tamung biasang mamigil king sarili, mitmung dangalan at kabanalan king yatu
Titus	2	13	kabang panenayan ta ya itang maligayang Aldo. Ita ing Aldo a pakit yang mitmung kaligayan ing Dios at Talapagligtas tamung i Jesu-Cristo.
Titus	2	14	Binie na ing sarili na para kekatamu ba na katamung sagipan king sablang e mayap at gawan na katamung bansang bandi nang sarili, malinis at makatalaga king pamaniapat mayap.
Titus	2	15	Ituru mu iting sabla at gamitan mu ing ganap mung kayupayan kabang agkatan mu la at sasabianan ding makiramdam keka. E mu paburen ing lawan na kang mababa ning ninuman.
Titus	3	1	Ipaganaka mu karing taung panibalan mu ing pasakup la karing manungkulan at tatalan upaya. Mamintu la karela at makasadiang dapat king sablang mayap.
Titus	3	2	Sabian mu karela ing e la magsalitang e mayap laban king ninumang tau, nune makikasundu la at makikaluguran, at parating papakit ganaka at mayap a pilubluban karing sablang tau.
Titus	3	3	Uling kanitang misan itamu man meging mangmang tamu, mapaglaban, melili, at me-ipus king miyayaliwang pita at kalayawan na ning katawan. Mibiebie tamu kanita a ating e mayap a nasa. Kesaman da katamu ding tau at kesaman ta la munaman.
Titus	3	4	Oneng inyang ing lunus na at lugud ning Dios a Talapagligtas tamu mipakilala,
Titus	3	5	linigtas na katamu, e uli na ning nanumang dapat a mayap a gewa tamu mismu, nune uli na ning sarili nang lunus. Linigtas na katamu king kapamilatan na ning danum a paglinis nung nu na katamu dirinan bayung pangabait at bayung bie a ibat king Banal a Espiritu.
Titus	3	6	Uling tigtugan na katamung labis-labis ning Dios king Banal a Espiritu, king kapamilatan nang Jesu-Cristo a kekatamung Talapagligtas
Titus	3	7	ban king kapamilatan na ning grasya na matanggap tamung karampatan king Dios, at maging talapagmana king bie alang angga a kekatamung panenayan.
Titus	3	8	Deting amanu katutuan la. Buri kung lawan mung masalese iting sablang bage ban ding sablang sasalpantaya king Dios magmalasakit lang gumamit king panaun da king pamaniapat mayap. Uling iti ngan mayap at pakinabangnan da ring tau.
Titus	3	9	Oneng pangilagan mu ing dibate a alang kapupuntan, ing pamagsalitang tunggal-tunggal karing lagyu da ring makatua, ing pamisalangsangan, at pamakipate tungkul king Kautusan. Iti ngan alang kabaldugan at alang kwenta.
Titus	3	10	Ausan me pansin makataduang besis ing ninumang panibatan na ning pamipatepate at kaybat dumayu na ka keya.
Titus	3	11	Balu mu king ing taung anti kanita kasiran mu ing malyari nang gawan, at ing mismung pamikasala na pakilala na king magkamali ya.
Titus	3	12	Potang apapuntan ku ne keka i Artemas o i Tiquico, daptan mu ing sablang agyu mu ban apuntalan mu ku karin Nicopolis, uling inari ku na king lub ku king karin ku ilabas ing panaun na ning dimla.
Titus	3	13	Pakikuanan mung asaupan me king lakad na i Zenas, ing abogado, at i Apolos at sikapan mu sa king alang kulang nanuman ing kailangan dang bakalan.
Titus	3	14	Ituru mu la ding kekatamung kapatad ban mabiasa lang gumamit king panaun da king pamaniapat mayap, at sikasuan da itang tune kailangan; e na la kabud mabibie makatungangu aldo-aldo.
Titus	3	15	Pakomusta da ka ding sablang kayabe ku keni. Ikomusta mu kami naman karing sablang kakaluguran tamu king kasalpantayanan. Ing grasya na ning Dios manatili kekayu ngan.
Zephaniah	1	1	Iti ya ing mensahi na ning Ginu a binie na kang Zepania kanitang i Josias a anak nang Amon ya ing ari na ning Juda. (Ibat ya i Zepania king lahi nang Aring Hezekia king kapamilatan da ri Amaria, Gedalias, at Cusi.)
Zephaniah	1	2	Ngana ning Ginu , Siran ku ngan ing sablang bage keti king yatu:
Zephaniah	1	3	ding sablang tau, animal, ayup, at asan. Ibagsak ku la ngan ding e mayap. Paten ku la ding sablang tau; alang mitagan metung man. Aku, ing Ginu , ing migsalita.
Zephaniah	1	4	Parusan ku la ding memalen na ning Juda at ing mabilug a Jerusalem. Buran ku karin ing nanumang bakas ning pamanyamba kang Baal, at ala nang metung mang makaganaka pa karing paganung pari a susuyu keting dios-diosan.
Zephaniah	1	5	Paten ke ing ninumang mumukiat king bubungan at sasamba king aldo, king bulan, at karing batuin. Paten ku la naman detang sasamba at susumpang katapatan kanaku, at kaybat gagawang kapangakuan king lagyu na ning kikilalanan dang dios a i Molek.
Zephaniah	1	6	Paten ku la detang ginulut kanaku at e na bitasang tutuki kanaku, detang e na lalapit kanaku o mangutang at manintun kanaku.
Zephaniah	1	7	Magtahimik kayu arapan na ning Ginung Dios ! Malapit ne ing aldo nang pamanukum. Magsadia ya ing Ginu ba na lang isakripisyu ding taung pinili na, at kinumbira na na la ding kalaban ban kuanan da ing pibandian na ning Juda.
Zephaniah	1	8	Potang datang ne ing aldo ning pamakamate, nganang sasabi ning Ginu , parusan ku la ding pamuntuk, ding anak nang lalaki ning ari, at ding sablang makiapus karing ugali da ring dayuan.
Zephaniah	1	9	Potang datang ne ing aldong ita, parusan ku la ding sablang sasambang anting paganu at manako at makamate ban katmuan de king penako ra ing templo na ning karelang kikilalanan a dios.
Zephaniah	1	10	Potang datang ne ing aldong ita, nganang sasabi ning Ginu , makaramdam kayung manangis king Pasbul dalan ning Asan ning Jerusalem. Damdaman yu lang manangis ding taung atyu king mas bayung dake na ning siudad, at damdaman yu ing masikan a lagusgus a manibatan karing bunduk-bundukan.
Zephaniah	1	11	Managulele kayu at tumangis potang damdaman yu na iti, ikayung manuknangan king mababang dake na ning siudad, uling mate la ding sablang komersianti!
Zephaniah	1	12	King panaun a ita kuma kung sulu at saliksikan ke ing Jerusalem. Parusan ku la ding taung tiwala king panatag dang kabilian a sasabi king lub da, E ya dapat nanumang mayap o e mayap ing Ginu .
Zephaniah	1	13	Mayakua ing karelang pibandian at malasak la ding bale ra. E na la makapanuknangan kapilan man karing bale a tatalakad da o makainum alak ibat karing tanaman dang ubas.
Zephaniah	1	14	Malapit ne ing marangal nang aldo ning Ginu ; malapit neng malapit at mabilis yang daratang! Ing aldong ita maging aldo yang mitmung pait, uling tumangis la pati ding pekamatapang nang sundalus uli na ning ala lang akarapat!
Zephaniah	1	15	Maging aldo ne ning maragul a mua; aldo ne ning kaguluan at kalipitan, aldo ne ning pangalasak at kasiran, aldo ne ning karalumduman at kalungkutan, aldo yang matamle at malulam;
Zephaniah	1	16	metung yang aldo a mitmu king inge da ring trumpetang mamaus king pamakigera at king kulisak da ring sundalung lulusub karing pakapader a siudad at mangatas a tore.
Zephaniah	1	17	Nganang sasabi ning Ginu , Paratang kung alang kalupang kasiran karing sablang tau angga king ing balang metung lumakad yang kakapkap a antimo ing taung bulag. Mikasala la kanaku, inya ngeni ing daya ra magus anti ing danum at muluk lang pakapase king gabun ding karelang bangke.
Zephaniah	1	18	King aldo a ipakit na ning Ginu ing maragul nang mua, ala lang akarapat ding sabla rang pilak at gintu ban miligtas la bie. Masira ya ing mabilug a yatu king api na ning mua na. Dinan nang wakas, wa, bigla nang dinan wakas ing bie ning balang mabibie keti king yatu.
Zephaniah	2	1	Bansang alang marine, magbayu na kang bie
Zephaniah	2	2	bayu mu akuang malanat at mate anti ing metung a sampaga, bayu datang ing mikakalabkab nang mua keka ning Ginu , bayu datang ing aldo nung kapilan na ipakit ing maragul nang mua.
Zephaniah	2	3	Magbalik kayu king Ginu , ikayung sablang mapagpakumbaba keti king bansa a mamintu karing utus na. Daptan yu ing matulid at magpakumbaba kayu arapan ning Ginu . Mapalyaring aligtasan yu ing parusa king aldo nung kapilan na ipakit ning Ginu ing maragul nang mua.
Zephaniah	2	4	Ala metung mang mitagan king siudad ning Gaza. Lakuan de ring sablang tau ing Askelon. Mitabi la ding memalen na ning Asdod kilub na mu ning kapitnang aldo, at mitabi la naman ding memalen na ning Ekron king karelang siudad.
Zephaniah	2	5	Makataning na ing bie yu, ikayung Filisteo, ikayung manuknangan king lele ning dagat. Sildak na na ning Ginu ing atul na kekayu. Paten na kayu at metung man alang mitagan kekayu.
Zephaniah	2	6	Maging marangle yang pipagkubuan da ring pastul ing gabun yu king lele ning dagat at pipagkuralan da karing tupa da.
Zephaniah	2	7	Ding sumakup king kekayung gabun ila ding memalen na ning Juda a miligtas. Pastulan da la karin ding karelang kawan at matudtud la karing bale na ning Askelon. Mantabe ya karela ing Ginung karelang Dios at minawa lang pasibayu.
Zephaniah	2	8	Nganang sasabi ning Ginung Mayupaya, Dimdam ku ing pamaninsultu at pamanyunu da ring memalen na ning Moab at Ammon karing taung kanakung pinili, at ing pamagmayabang dang kuanan de ing karelang bansa.
Zephaniah	2	9	Bilang mabie Ginu , ing Dios ning Israel, matni kung sasabian king ing Moab at ing Ammon malasak lang anti ing Sodoma at Gomorra. Maging lugal lang pikukulkulan asin at ning alang anggang kasiran a tubuanan na ning makapal a dikut. Ding maniamsam king pibandian da at kuma king bansa ra ila ding miligtas karing kanakung pinili.
Zephaniah	2	10	Makanyan lang miparusan ding memalen na ning Moab at Ammon uli na ning karelang ketasan lub at kapalaluan, at uli na ning pamaninsultu da karing taung pinili na ning Ginung Mayupaya.
Zephaniah	2	11	Papangilabutan na la ning Ginu . Gawan na lang alang kabaldugan ding kikilalanan dang dios na ning yatu, at samba ya ing balang bansa king Ginu king mismung sasakupan nang lugal ning balang metung karela.
Zephaniah	2	12	Paten na la naman ning Ginu ding tau Etiopia.
Zephaniah	2	13	Gamitan na ning Ginu ing upaya na ban lasakan ne ing Asiria. Gawan neng disyerto ing siudad ning Nineve, disyertong alang bitasang danum.
Zephaniah	2	14	Maging lugal yang pipagpaynawan da ring baka, tupa, at miyayaliwa pang animal. Ding manuknangan karing mesirang bale ila ding ayup a kulayu at karing awang da karin la gumaga. Karing karelang pasbul karin la gumaga ding awak. Mabaklas la ding dutung a sedro karing gusali na.
Zephaniah	2	15	Makanyan ing mapalyari king siudad a tutung mapagmaragul king sarili nang upaya at mimisip king e ya numanu balang. Bala da ring memalen na king ing karelang siudad ya na ing mayupayang dili keti king yatu. Oneng alang kalupa ing kasiran a kaulian na; maging lugal yang panuknanganan da ring mabagsik a animal! Mangapaurung ya king takut ing balang taung lalabas karin.
Zephaniah	3	1	Miyatulan ne ing Jerusalem, ing siudad a e mayap, ing rebelding siudad a manabusu karing mismung memalen na.
Zephaniah	3	2	E ya mekiramdam king Ginu o pepailalam king disiplina na. E na binili ing kapanaligan na at e ya pepasaup king Ginu .
Zephaniah	3	3	Mengari lang danupan a leon ding pamuntuk na, at mengari la karing asu a danupan ding hues na; tutu lang matako inya e ra buring mikabukasan pati butul.
Zephaniah	3	4	E mu la apanaligan at taksil la ding propeta; insultuan da ring pari itang bage sagradu, at pamaluktut de ing kautusan na ning Dios para king sarili dang kapakanan.
Zephaniah	3	5	Oneng e ya mamako ing Ginu king siudad; daraptan na ing mayap at e bitasang gagawang e mayap. E na kakalinguan babie balang abak ing katuliran karing memalen na. Makanyan man e la tutuknang darapat e mayap ding e mayap a taung atyu karin, at e la man dirine.
Zephaniah	3	6	Nganang sasabi ning Ginu , Lubusan ku lang kelisan ding miyayaliwang bansa; lesakan ku la ding siudad da at likuan ku lang lasak-lasak ding karelang pader at tore. Ala nang manuknangan karing karelang siudad; ala lang tau ding dalan; alang mitagan metung man.
Zephaniah	3	7	Bala ku kanita king mika takut la kanaku ding taung kanakung pinili at tanggapan da na ing kanakung disiplina, king e ra na bitasang kalinguan ing aral a tiru ku karela. Oneng e melambat migbalik la king sadiang dapat dang e mayap.
Zephaniah	3	8	Inya panayan yu ku, nganang sasabi ning Ginu . Panayan ye ing aldo a aku talakad ku at idalum ku la ding bansa. Inari ku na king lub ku ing tipunan ku la ding bansa at ding kayarian ban takman da ing bigsikan na ning kanakung mua. Malasak ya ing mabilug a yatu king kapamilatan na ning milalablab kung mua.
Zephaniah	3	9	Ibayu ku la kanita ding tau da ring bansa at bukud lang kanaku manalangin at e karing aliwang dios. Aku ing karelang pamintuan.
Zephaniah	3	10	Agyang king marayung Etiopia datang lang magdalang ain para kanaku ding misalbag a taung kanakung pinili.
Zephaniah	3	11	King panaun a ita, O balen ku, e na kailangan ing pikarine yu ing pamag-rebeldi yu kanaku. Ilako ke ing ninumang magmatas at magpalalu at kapilan man e na kayu pasibayung magrebelding laban kanaku king banal kung bunduk-bundukan.
Zephaniah	3	12	Lakuan ku la karin ding taung mipasakitan at mapagpakumbaba a lumapit kanaku ban maniawad saup.
Zephaniah	3	13	E na la gawang nanumang e mayap kenu man ding mitagan nang memalen ning Israel o magsalitang kalaraman o maglinlang. Mipala la at mipanatag a kabilian, at ala nang takut kaninu man.
Zephaniah	3	14	Magkanta kang masikan, O Zion; kulisak ka, O Israel! King mabilug mung pusu magsaya ka, O Jerusalem!
Zephaniah	3	15	Tiknang na na ning Ginu ing kekang parusa; leko na na la sablang kekang kalaban. Ing Ginu , ing Ari ning Israel, atyu keka; ala nang sangkan ngeni ban tumakut ka.
Zephaniah	3	16	Ing panaun daratang nung kapilan da sabian king Jerusalem, E ka tatakut, siudad ning Zion! E mu paintulut ing mangalambut la ding kekang gamat!
Zephaniah	3	17	Ing Ginung kekang Dios atyu keka; dinan na kang tagumpe uli ning upaya na. Manakit yang tula keka ing Ginu , at king lugud na ibayu na ing bie mu. Magkanta ya at tumula keka,
Zephaniah	3	18	masaya yang anti ding taung magpiesta. Ngana ning Ginu , Pinupus ku na ing miplanu mung kasiran, at leko ku na ing kekang kamarinayan.
Zephaniah	3	19	Ing panaun daratang na! Parusan ku la ding kekayu manalipusta; ding sablang pile kaku lang sagipan, at ding miyugse karing bansang dayuan kaku lang ibalik karing karelang tuknangan. Alilan kung dangalan ing karelang kamarinayan, at ing mabilug a yatu purian na la ngan.
Zephaniah	3	20	Ing panaun daratang na! Iyuli ku na la ding mikalat yung memalen. Wa, gawan da kayung pikabaluan king yatung kabilugan, at ipala da kayung pasibayu. Ing Ginu ya ing migsalita.
Zechariah	1	1	Kanitang kawalu nang bulan ning kadua nang banua ning pamag-ari nang Dario king Persia, binie ne ning Ginu iting mensahi kang propeta Zacarias a anak nang Berekias at apu nang Iddo.
Zechariah	1	2	Sinabi na ning Ginung Mayupaya kang Zacarias king sabian na karing tau ing anti kaniti: Aku, ing Ginu , maragul ing mua ku karing kekayung makatua,
Zechariah	1	3	oneng ngeni sasabian ku kekayu, Magbalik kayu kanaku at magbalik ku kekayu.
Zechariah	1	4	E kayu sana mangari karing kekayung makatua. Kanitang panaun a milabas, mipayabut karela ing kanakung mensahi king kapamilatan da ring propeta. Sinabi da reti karela king lakuan da na sa ing e mayap dang pamibiebie at gumulut na la king e ustung dapat. Oneng e la mekiramdam ni memintu kanaku.
Zechariah	1	5	Mete na la ding kekayung makatua at detang propetang deta.
Zechariah	1	6	King kapamilatan da ring propetang kanakung talasuyu, pepayabut ku la karing kekayung makatua ding kanakung kautusan at babala, oneng e ra la pinsinan. Uli na niti, misakitan la. Kanita la pa mu sinisi at kilalanan king aku, ing Ginung Mayupaya, perusan ku la agpang ketang karapatdapat karela at ketang inari ku na king lub ku.
Zechariah	1	7	Kanitang kadua nang banua ning pamag-ari nang Dario, ketang kabengian na ning kaduang pulu't apat a aldo ning kalabing metung a bulan (ing bulan ning Sebat), dininan na kung metung a mensahi ning Ginu king kapamilatan na ning vision.
Zechariah	1	8	Ikit ke ing metung nang anghel ning Ginu ; makasake ya king kabayung malutu. Tinuknang ya libutad da ring tanaman a mirto king kapatagan at atin pang aliwang kabayu king kagulutan na; kule lang malutu, pultik-pultikan, at maputi.
Zechariah	1	9	Ngakung mengutang, Nanu pu ing buri dang sabian deting kabayu? Nganang mekibat, Ipakit ku keka ing buri dang sabian.
Zechariah	1	10	Tinubud na la ning Ginu deti ban libutan de at siasatan ing yatu.
Zechariah	1	11	Minie lang ulat king anghel. Ngara, Alibutan mi ne ing mabilug a yatu, at ikit mi king panatag ya bili ing mabilug a yatu.
Zechariah	1	12	Kanita ngana ning anghel, Ginung Mayupaya, pitu nang pulung banua ngeni ing mua mu king Jerusalem at karing siudad ning Juda. Nu pa anti kaluat bayu mu ipakit ing lunus mu karela?
Zechariah	1	13	Pekibatan ne ning Ginu ing anghel karing makapaldan a amanu,
Zechariah	1	14	at sinabi na kanaku ning anghel king ibalita ku iting selita ning Ginung Mayupaya: Atin kung maragul a lugud at malasakit king Jerusalem, ing banal kung siudad.
Zechariah	1	15	Tune kung mua karing bansang magtamasa king katahimikan at kapayapan. Kabang aku mo pipigilan ku ing mua ku karing memalen ku, detang bansang deta lalu da na la mang pepasakitan ding memalen ku.
Zechariah	1	16	Inya mibalik ku Jerusalem ban ipakit ku ing lunus ku king siudad. Malarin ya ing kanakung Templo at mitalakad yang pasibayu ing siudad.
Zechariah	1	17	Sinabi na naman kanaku ning anghel king ibalita ku: Ing Ginung Mayupaya sasabian na king minawa lang pasibayu ding siudad na at saupan neng pasibayu ing Jerusalem at gawan neng sarili nang siudad.
Zechariah	1	18	Miglalawe ku at menakit kung apat a sagung toro.
Zechariah	1	19	Ngakung kinutang king anghel a kapagsalita ku, Nanu ing buri dang sabian deting sagu? Nganang mekibat, Lalarawan da la reti ding bansang mayupaya at king uli ra mikalat la ding memalen na ning Juda, Israel, at Jerusalem.
Zechariah	1	20	Kaybat na nita, pepakit na la kanaku ning Ginu ding apat a lalaking pande.
Zechariah	1	21	Ngakung mengutang, Obat dinatang la ren? Nanu ing daptan da? Nganang mekibat, Dinatang la ren ban pamatakutan da la at idagsa ding bansa a lubus miglupig king bansa ning Juda at king uli ra mikalat la ding memalen na.
Zechariah	10	1	Maniawad kayung uran king Ginu king panaun ning kauran. Ing Ginu ya ing parala king lulam at mibabaldug king uran; pasagiwan ne ing marangle para karing sabla.
Zechariah	10	2	Sasangguni la ding tau karing idolo at karing mamamanula, oneng pawang kalaraman at alang kabaldugan ing pakibat da reti. Ding aliwa dirinan da lang kabaldugan ding paninap, oneng lilili da la mu; alang kabaldugan ing pamamatula a babie ra. Inya maglibut-libut la ding tau anti ding meliling tupa. Mibibili la king kagutgutan uling ala lang manimuna.
Zechariah	10	3	Sasabian na ning Ginu , Mua ku karetang dayuan a mamahala king kanakung balen at parusan ku la ngan deti. Bandi ku la ding memalen na ning Juda, at aku, ing Ginung Mayupaya, ing mingat karela. Ila ding kakung maging pakakabayung mangabilis king pamakilaban.
Zechariah	10	4	Lunto la libutad da ring talapanibala at manimuna a mamahala king kanakung balen.
Zechariah	10	5	Magtagumpe la ding memalen na ning Juda a mengari karing sundalus a damusak karing kalaban da libutad ning burak karing dalan. Lumaban la uling atyu karela ing Ginu , at sambutan da la pati na ding kalaban a pakakabayu.
Zechariah	10	6	Gawan ku lang masikan ding memalen ning Juda; iligtas ku la ding memalen ning Israel. Malunus ku karela, at iyuli ku la ngan karing bale ra. Maging anti la karing taung e ku bitasang tinggian. Aku ing Ginung karelang Dios; pakibatan ku ing karelang panalangin.
Zechariah	10	7	Ding memalen ning Israel maging masikan lang anti ding sundalus, masaya anti ding lalaking miminum alak. E ra kalinguan ding karelang lahi iting tagumpe ra, at maging masaya la uli ning depat ning Ginu karela.
Zechariah	10	8	Ausan ku la ding kakung memalen, at miyabeabe kong tipunan. Iligtas ku la ngan, at antimo ing sadia rang kabilian, dakal ing karelang bilang.
Zechariah	10	9	Agyang kinalat ku la karing miyayaliwang bansa, makanyan man karing marayung lugal e ra ku kalinguan. Ila at ding anak da miligtas la, at miyabeabe pasibayung muli karing tuknangan da.
Zechariah	10	10	Ibat Ehipto at Asiria iyuli ku la bale ra, at papanuknanganan king sariling bansa ra. Papanuknangan ku la naman Gilead, at antimu rin king Lebanon; kumatmu ya karing tau ing mabilug a bansa.
Zechariah	10	11	Potang lumabas na la king dagat ning karelang kagutgutan, aku, ing Ginu , ing marug karing alun at mamala ya ing danum nang malalam ning Ilug ning Nilo. Ing ketasan ning Asiria maputut na, at ing mayupayang Ehipto mawala ing upaya na.
Zechariah	10	12	Gawan ku lang masikan ding kakung memalen; samban da ku at aku ing karelang pamintuan. Ing Ginu ya ing magsalita.
Zechariah	11	1	Lebanon, ibuklat mu la ding pasbul mu, ban ing silab akua nong gisanan ding kekang tanaman a sedro!
Zechariah	11	2	Manangis kayu at ngulangul, ikong tanaman a sipres; miragsa na la ding tanaman a sedro; mekutud na la detang makayamang tanaman! Manangis kayu at managulele, O tanaman a ensina ning Bashan, uling megisan neng mekutud ing makapal a kagubatan!
Zechariah	11	3	Ding pamuntuk manangis lang e makanyan-kanyan, uling karelang ligaya mewala na ngan! Pakiramdaman yu ing galeung ding leon; ing kagubatan a karelang tuknangan king Jordan mewala ya!
Zechariah	11	4	Ngana kanaku ning Ginung kakung Dios, Pakiapusan mu ing gagawan na ning pastul ding tupang malapit nang makatat.
Zechariah	11	5	Papaten da la ring maniali kareti at makanyan man e la mipaparusan. Pisasali ra ing karni at ngarang sasabi, Salamat king Ginu ! Mibandi ta na ngeni! Pati ding mismung pastul da e la malulunus karela. (
Zechariah	11	6	Ngana ning Ginu , E ku ne lunusan pa ing ninuman king yatu. Aku mismu ing mibili karing memalen king gamat da ring sasakup karela. Siran de reting pamuntuk ing yatu, at e ku la iligtas ding tau king upaya da reting pamuntuk.)
Zechariah	11	7	Inupahan da ku detang maniali at mamisaling tupa, at meging pastul ku karing tupang malapit nang makatat. Kinangwa kung aduang tukud: pemalagyuan keng Mayap a Pilubluban ing metung at ing kadua Pamisasanmetung. At kanaku yang pistulan ing kawan.
Zechariah	11	8	Milako ku kapibabatan karing atlung pastul a masama kanaku. At kilub na mu ning pabulan tinabi ku la.
Zechariah	11	9	Kanita sinabi ku king kawan, E yu na ku maging pastul. Mate ne itang sukat mate, at malipul ne itang sukat malipul. Mipapatayan la ding mitagan.
Zechariah	11	10	Kaybat na nita, kinua ke ing tukud a mipamalagyuan Mayap a Pilubluban at pikli ke ban makalis ya ing kasunduan a gewa ning Ginu karing aliwang bansa.
Zechariah	11	11	Inya king aldong ita mebura ya ing kasunduan. Lalawan da ku ding maniali at mamisaling tupa, at balu ra king magsalita ya ing Ginu king kapamilatan na ning depat ku.
Zechariah	11	12	Ngaku karela, Nung bisa kayu, ibie yu la ding sueldu ku. Nung e kayu bisa, kekayu na la. Inya beyaranan da kung atlung pulung pirasung pilak bilang sueldu ku.
Zechariah	11	13	Oneng ngana kanaku ning Ginu , Ibaldug mu la den king kaban ning Templo. Inya dela ku la ding atlung pulung pirasung pilaking matas diling alaga a isipan dang katulid kuat bildug ku la king kaban ning Templo.
Zechariah	11	14	Kaybat pikli ke ing kaduang tukud, itang mipamalagyuan Pamisasanmetung at mepatlud ing pamisasanmetung na ning Juda at Israel.
Zechariah	11	15	Kanita ngana kanaku ning Ginu , Misan pa pakiapusan mu ing gagawan na ning metung a pastul, oneng ing pakiapusan mu ngeni ya ing pastul a alang kabaldugan.
Zechariah	11	16	Tinuldu kung metung a pastul a manibala king kanakung kawan, oneng e na la pagmalasakitan detang atyu king panganib ni panintunan detang mababating; e na la uluan detang mesugat ni pakanan detang mitagan. Bagkus ing daraptan na ya ing kakanan ne ing matabang dili karing tupa at tutuklapan na la ding kuku da.
Zechariah	11	17	Makalunus ing mapalyari king alang kabaldugan a pastul a ita! Pepaburen na la ding tupang papastulan na. Lubus nang siran ning gera ing kayupayan na. Langi ya ing takde na at mabulag ya ing wanan nang mata.
Zechariah	12	1	Iti ya ing mensahi tungkul king Israel. Ibat ya iti king Ginu , ing Ginu a miladlad king banua at linalang king yatu at minie bie king tau. Sasabian na,
Zechariah	12	2	Gawan keng anting metung a kopang alak ing Jerusalem; minum la king kopa ding bansang makapadurut keting siudad at magsuresure lang anti ding malasing. At potang kubkuban da ne ing Jerusalem, makubkub la naman ding siudad ning Juda.
Zechariah	12	3	Oneng potang datang ne ing aldong ita, iyapus ke ing Jerusalem king metung a mabayat a batu; manasakit ya ing bansa a sumubuk mibuat kaniti. Mikampi-kampi la ding sablang bansa ban lusuban de.
Zechariah	12	4	Potang datang ne ing aldong ita pamasdanan ku la ngan ding sablang kabayu at guluan ku la pamisip ding sablang pakasake kareti. Banten ku la ding memalen na ning Juda, at bulagan ku la mata ding kabayu da ring kalaban.
Zechariah	12	5	Kanita sabian da ring pamilya nang Juda king sarili ra, Babie yang sikanan ing Ginung Dios a Mayupaya karing memalen na a manuknangan Jerusalem.
Zechariah	12	6	Potang datang ne ing aldong ita, gawan ku la ding pamilya nang Juda anting metung a silab king kagubatan o kaya king metung a marangle binutil a malapit nang pupulan; lasakan da la ngan ding bansang makapadurut. E la numanu balang ding memalen na ning Jerusalem kilub ning siudad.
Zechariah	12	7	Aku, ing Ginu , ing munie mumunang pamagtagumpe karing sundalus ning Juda ban kanita ing dangalan a tanggapan da ring lahi nang David at memalen na ning Jerusalem e maygit kesa ketang karing aliwang dake na ning Juda.
Zechariah	12	8	King aldong ita ingatan na la ning Ginu detang manuknangan king Jerusalem; pati ing mainang dili karela maging masikan yang anti i David kanitang milabas a panaun. Ding manimuna karela ila ring lahi nang David, anti la ing anghel ning Ginu , anti ing Dios mismu.
Zechariah	12	9	Potang datang ne ing aldong ita lasakan ke ing balang bansa a magkapilit lumusub king Jerusalem.
Zechariah	12	10	Katmuan ku la ding lahi nang David at ding aliwang memalen na ning Jerusalem king espiritu ning lunus at panalangin. Lumawe la ketang pete ra king tandus, at panangisan de antimo detang manangis king karelang kabubugtungan a anak. Manangis lang kapait-paitan anti detang kematen king anak dang pangane lalaki.
Zechariah	12	11	Potang datang ne ing aldong ita mika masikan a pamanangis karin Jerusalem antimo ing pamanangis kang Hadad-rimmon karin king Kapatagan ning Megido.
Zechariah	12	12-14	Manangis ya ing balang pamilya king bansa king sarili na: ing pamilyang ibat kang David, ing pamilyang ibat kang Natan, ing pamilyang ibat kang Levi, ing pamilyang ibat kang Simei, at ding aliwa pang pamilya. Manangis ya ing balang pamilya king sarili na, at manangis lang makayaliwa ding lalaki karing babai king balang pamilya.
Zechariah	13	1	Potang datang ne ing aldong ita, nganang sasabi ning Ginung Mayupaya, lunto ya ing metung a sibul ban maos la ding lahi nang David at ding memalen na ning Jerusalem king kasalanan da at king karelang pamanyambang idolo.
Zechariah	13	2	King aldong ita kalisan ku la lagyu ding idolo king bansa, at ala nang makaganaka pa karela kapilan man. Itabi ke ing ninumang magbansag propeta, at ilako ku ing pamagnasang samba karing idolo.
Zechariah	13	3	Kanita nung atin pang magkapilit magsalitang anting propeta, ing mismung tata na at ima na ilang sumabi king sukat yang mate, uling magbansag yang magsalita king amanu na ning Ginu , oneng pawang kalaraman naman ing sasalita na. Potang mangamanu ya, ing mismung tata na at ima ilang maniaksak at makamate king anak da.
Zechariah	13	4	Potang datang ne ing aldong ita, ala metung mang propeta a magmaragul karing vision a ikit na o manugaling propeta o misulud king imalan a magaspang ning propeta ban alinlang na la ding tau.
Zechariah	13	5	Bagkus sabian na, E ku propeta. Metung kung ortelanu a sasarul mu king gabun a bandi ku manibat inyang kayanakan ku.
Zechariah	13	6	Nung sakali mang ating mangutang keting tau, Obat sugatan ka salu? ipakibat na, Ikua ku la den ketang bale na ning kakaluguran ku.
Zechariah	13	7	Sasabian na ning Ginung Mayupaya, Espada, migising ka at dalusungan me ing pastul a makipagobra kanaku! Paten me at misambulat la ding tupa. Lusuban ku la ding kanakung memalen
Zechariah	13	8	at mate ya ing kaduang-katlung dake, at miligtas ya ing katlung dake na ning bansa.
Zechariah	13	9	Paniubukan ke ing katlung dake a mitagan at gawan keng puru antimo ing pilak a madadalise king api. Paniubukan ku la antimo nung makananu yang masusubuk ing gintu. Kanita maus la kanaku at pakibatan ku la. Sabian ku karela king ila ding kanakung memalen, at ibalita da king aku ing karelang Dios.
Zechariah	14	1	Malapit ne ing aldo nung kapilan lukluk ya ing Ginu king piukuman. Kuanan da kanita ing pibandian na ning Jerusalem, at pirakerakayan da ing meyakua king mismung akakit yu.
Zechariah	14	2	Tipunan na la ning Ginu ding sablang bansa at gerahan de ing Jerusalem. Mibagsak ya ing siudad; panakawanan da la ring pibalebale at salbahian da la ring babai. Mabihag la ding kapitna karing tau at miyugse la king aliwang bansa, oneng e da la ilako king siudad ding mitagan.
Zechariah	14	3	Kaybat lage ya ing Ginu at makilaban ya karing bansang deta, antimo ing pamakilaban na king milabas a panaun.
Zechariah	14	4	King aldong ita talakad ya babo ning Bunduk ding Olibo, king dane aslagan na ning Jerusalem. Kanita mapirasu ya king adua ing Bunduk ding Olibo king maragul a kapatagan manibat king dane aslagan angga king dane albugan. Malis ya ing kapitna ning bunduk banda king norti, at ing kapitna banda king mauli.
Zechariah	14	5	Makatakas kayu king pamandalan yu ketang kapatagan a pipitna king bunduk king adua. Tumakas kayung anti ing pamanakas da ring makatua yu inyang mika ayun kanitang panaun nang Aring Uzzia ning Juda. Datang ya ing Ginung kanakung Dios; kayabe na la ding sabla nang anghel.
Zechariah	14	6	Potang datang ne ing aldong ita, e na mika dimla o mika yelu
Zechariah	14	7	ni dalumdum man. Parating ating sala, agyang king kabengian. Bukud mung ing Ginu ya ing makibalu nung kapilan mapalyari iti.
Zechariah	14	8	Potang datang ne ing aldong ita, magus ibat Jerusalem ing malinis a danum; magus ing kapitna king Dagat a Mete, at ing kapitna king Mediteraneo. Kaleldo man o kauran, magus alang patugut ing danum.
Zechariah	14	9	Kanita maging ari ya ing Ginu king mabilug a yatu; samban ne ning balang tau bilang Dios at abalu ne kaniti mu ring lagyu.
Zechariah	14	10	Maging kapatagan ya ing kabilugan a lugal manibat king Geba king norti angga king Rimon king mauli. Oneng manatili ya king matas a lugal ing Jerusalem; lumapad ya ing siudad magumpisa king Pasbul dalan nang Benjamin angga king Pasbul dalan ning Suluk a pipaglugalan na ning minunang pasbul, at manibat king Tore nang Hananel angga king pigagawan nang alak ning ari.
Zechariah	14	11	Karin la manuknangan payapa ding tau; ala nang panganib pa king nanu pa mang kasiran.
Zechariah	14	12	Parala yang makatakut a salut ing Ginu karing sablang bansang makigera king Jerusalem. Malaso ing laman da kabang mabie la pa; malaso la naman ding mata ra at dila.
Zechariah	14	13	Potang datang ne ing aldong ita, guluan na la isip ning Ginu , at ibie na ing maragul a takut karing tau angga king ing balang metung karela panasakitan ne king gamat na ing kalupa nang tau.
Zechariah	14	14	Lumusub la naman ding lalaking tau Juda ban idipensa re ing Jerusalem. Kuanan da at tipunan ing pibandian da ring makapadurut a bansa, gintu, pilak, at ing dakal a imalan.
Zechariah	14	15	Dugpa munaman ing makatakut a salut karing kabayu, mula, kamelyu, at asno; karing sablang animal a atyu karing kampu da ring kalaban.
Zechariah	14	16	Kanita munta la Jerusalem balang banua ding sablang miligtas dang memalen ding bansang linusub Jerusalem ban samban de ing bilang ari Ginung Mayupaya, at pagselebran de ing Piesta da ring Dalungdung.
Zechariah	14	17	Nung ating metung a bansa a e bisang munta at samba king Ginung Mayupaya bilang ari, e na dugpa ing uran king bansang ita.
Zechariah	14	18	Nung tanggian da ring tau Ehipto ing pamagselebra king Piesta da ring Dalungdung, dugpa munaman karela ing mismung salut a binie na ning Ginu king balang bansa a tatangging munta.
Zechariah	14	19	Iti ya ing maging parusa a dugpa king Ehipto at karing aliwa pang bansa nung e ra pagselebran ing Piesta da ring Dalungdung.
Zechariah	14	20	Potang datang ne ing aldong ita agyang ding kampanilya da ring kabayu midukitan la kareting amanu: Makatalaga ya iti king Ginu . Ding kalderang pipaglutuan kilub ning Templo maging sagradu lang anti ding silyo a atyu arapan na ning altar.
Zechariah	14	21	Mitalaga ya ing balang kalderang pipaglutuan karin Jerusalem at king mabilug a Juda ban magamit king pamanyamba king Ginung Mayupaya. Gamitan da la reti ding taung babie ain king pamaglaga king karni da ring animal a miyain king ain-sakripisyu. Potang datang ne ing aldong ita, ala nang taung mayakit pang mangomersyu kilub na ning Templo ning Ginung Mayupaya.
Zechariah	2	1	Miglalawe ku at ikit ke ing metung a lalaking ating tatalnan a paniukad.
Zechariah	2	2	Kitang ku king lalaki, Nu ka munta? Pekibat na, Sukdan ke ing Jerusalem ban akit ku nung nu ya anti kakaba at kalualas.
Zechariah	2	3	Kaybat, ikit ke ing anghel a akapagsalita ku; linakbang yang palapit at linapit ya ing metung pang anghel ba neng salubungan.
Zechariah	2	4	Ngana ning minunang anghel king aliwang anghel, Mulayi ka at sabian mu ketang baintaung ating tatalnan a paniukad king mika tutung dakal a tau at baka king Jerusalem angga king mangari ya karing baryung alang bakud a pader.
Zechariah	2	5	Pengaku na ning Ginu king ya mismu ing maging bakud a api a magpadurut king siudad ban idipensa ne, at king sabla nang kamalan karin ya manuknangan libutad da.
Zechariah	2	6-7	Nganang sinabi ning Ginu karing memalen na, Aku ing mikalat kekayu karing miyayaliwang suluk na ning yatu. Oneng ngeni, ikayung miyugse, takasan yu ne ing Babilonia at muli na kayu Jerusalem.
Zechariah	2	8	Anti na mo waring aku ing lebanan na ning ninumang lumaban kekayu. Inya tinubud na ku ning Ginung Mayupaya at binie ne iting mensahi para karing bansang meniamsam karing memalen na:
Zechariah	2	9	Ing Ginu mismu ya ing lumaban kekayu at masamsam kayu karing taung king misan a panaun gewa yung ipus. Potang iti mapalyari na, abalu na ning metung at metung king ing mitubud kanaku ya ing Ginung Mayupaya.
Zechariah	2	10	Ngana ning Ginu , Memalen ning Jerusalem, magkanta kayung mitmung saya! Daratang ku ban manuknangan libutad yu!
Zechariah	2	11	King aldong ita dakal lang bansa ding lumapit king Ginu at maging memalen na la munaman. Manuknangan ya libutad yu at abalu yu king tinubud na ku kekayu.
Zechariah	2	12	Pasibayu yang maging makapasubaling pibandian na ning Ginu ing Juda king banal nang bansa, at maging siudad yang kaluguran nang dili ing Jerusalem.
Zechariah	2	13	Magtahimik ya ing balang tau king arapan na ning Ginu uling daratang yang ibat king banal nang lugal.
Zechariah	3	1	Pepakit ne pa kanaku ning Ginu ing Pekapun da ring Paring i Josue a makatalakad arapan na ning anghel ning Ginu . Karin siping nang Josue makatalakad ya i Satanas; makasadia yang miyapag dalum laban kang Josue.
Zechariah	3	2	Ngana ning anghel ning Ginu kang Satanas, Parusan na ka sa ning Ginu , Satanas! Parusan na ka sa ning Ginung malugud king Jerusalem! Mengari ya ing taung yan king kapirasung dutung a mesagmit king api.
Zechariah	3	3	Makatalakad ya karin i Josue; makasulud yang imalan a marinat.
Zechariah	3	4	Ngana ning anghel karing talapagsilbi na karin banua, Ilukas yu ing marinat a imalan a susulud na ning taung yan. Kaybat ngana kang Josue, Leko ku na ing kekang kasalanan at dinan da kang bayung imalan a isulud mu.
Zechariah	3	5	Inutus na naman karing talapagsilbi king ikabit de ing malinis a turban king buntuk nang Josue. Memintu la at kaybat pepasulud de kang Josue ing bayung imalan kabang makatalakad ya karin ing anghel ning Ginu .
Zechariah	3	6	Kanita sinabi na ning anghel ning Ginu kang Josue king
Zechariah	3	7	ing Ginung Mayupaya sinabi na: Nung tuparan mu la ding utus ku at gampanan ding katungkulan a binie ku keka, manatili kang talapanibala ning kanakung Templo at ing paligid na, at pakiramdaman ku la ding panalangin mu antimo nung makananu ku lang pakiramdaman ding panalangin da ring anghel a atyu king arapan ku.
Zechariah	3	8	Inya makiramdam ka, Josue, ika a Pekapun da ring Pari. Makiramdam kayu, ikayung kalupa nang pari, ikayung tanda na ning mayap a panaun a daratang: ipalto ke ing kanakung talasuyu a mayayaus Ing Sanga!
Zechariah	3	9	Bibili ke arapan nang Josue ing magdili-diling batu'ng ating pitung lupa. Idukit ke ing metung a kasulatan kaniti at king metung mung aldo ilako ku ing kasalanan na niting bansa.
Zechariah	3	10	Potang datang ne ing aldong ita, agkatan ne ning balang metung kekayu ing kasiping nang bale ban datang at magsayang mitmung kapayapan at kapanatagan libutad da ring kekayung mulahan ubas at tanaman yung higera.
Zechariah	4	1	Linapit yang pasibayu ing anghel a kepagsalita ku at ginising na ku antimo neng gigisingan ya ing ninumang tau king tudtud na.
Zechariah	4	2	Nganang kinutang, Nanu ing akakit mu? Metung yang tumpakan-sulu a megawa king gintu, ngakung mekibat. Ating metung a lulanan laru babo na. Pitu la ding sulu king tumpakan-sulu, atin yang pitung piririnan pabelu ing balang metung.
Zechariah	4	3	Ating aduang tanaman a olibo lele na ning tumpakan-sulu, mingatba la kaniti.
Zechariah	4	4	Kitang ku kanita king anghel, Nanu ing buri dang sabian deti?
Zechariah	4	5	E mu balu ing buri dang sabian den? ngana namang kinutang kanaku. Ali ku, ngakung mekibat. Sinabi na kanita ning anghel kanaku, Ding pitung sulung den ila ding pitu nang mata ning Ginu a manakit king mabilug a yatu.
Zechariah	4	11	Kaybat kitang ku pa, Nanu ing buri dang sabian ding aduang tanaman a olibo a atyu mingatba na ning tumpakan-sulu?
Zechariah	4	12	At nanu ing buri dang sabian ding aduang sangang olibo lele da ring aduang gintung tubo nung nu mitutugtug ing larung olibo?
Zechariah	4	13	E mu balu? nganang kinutang kanaku. Ali ku, ngakung mekibat.
Zechariah	4	14	Kanita sinabi na, Ila deti ring aduang lalaking pinili na ning Dios at linian na ban sumuyu king Ginu ning mabilug a yatu.
Zechariah	4	6	Sinabi na kanaku ning anghel king ibie ke kang Zerubabel iting mensahi a ibat king Ginung Mayupaya: Magtagumpe ka e king kapamilatan na ning sikanan ning sandata at e king kekang sariling upaya, nune king kapamilatan na ning kanakung espiritu.
Zechariah	4	7	Lumbug la king arapan mu ding sagabal a kasing katas da ring bunduk. Italakad meng pasibayu ing Templo at kabang bibili me ing katataulian a batu king paglugalan na, sabian dang masikan ding tau, Kasanting na, kasanting na!
Zechariah	4	8	Miras munaman kanaku ing aliwa pang mensahing ibat king Ginu .
Zechariah	4	9	Ngana, I Zerubabel ya ing mekabili king pundasyun na ning Templo at ya naman ing manari kaniti. Potang iti mapalyari na, abalu da ring kanakung memalen king aku ing mitubud keka karela. Masisira na la lub uling ditak mu ing mayayari. Miyatdanan lang tula potang akit da king e patugut i Zerubabel king pamipatalakad na king Templo.
Zechariah	5	1	Miglalawe kung pasibayu at ikit ke ing metung a kasulatan a makalulun a sulasulapo.
Zechariah	5	2	Kitnan na ku ning anghel nung nanu ing ikit ku. Pekibat ku, Metung yang kasulatan a makalulun a sulasulapo; atlu yang pulung talampakan king kaba at labing limang talampakan ya king lapad.
Zechariah	5	3	Kanita ngana kanaku, Makasulat kaniti ing sumpa a laganap king mabilug a bansa. Mababasa king metung nang dake niting kasulatan a makalulun king milako ya ing balang mapanako king bansa, at mababasa king kasumangid king milako ya naman ing balang magsalitang kalaraman lalam ning metung a sumpa.
Zechariah	5	4	Sasabian na ning Ginung Mayupaya king iparala ne iting sumpa at luban ne bale ing balang mapanako at ing balang magsalitang kalaraman. Manatili ya karing pibalebale at lakuan na lang lasak-lasak.
Zechariah	5	5	Linto yang pasibayu ing anghel at ngana, Lawan mu! Ating aliwang bage a daratang!
Zechariah	5	6	Nanu ya? ngakung kinutang. Nganang mekibat, Metung yang kaing at lalarawan na ing kasalanan na ning mabilug a bansa.
Zechariah	5	7	Atin yang takap ing kaing a megawa king tinggaputi. Kabang lalawan ke, mibuklat ya ing takap at kilub ning kaing ating metung a babaing makalukluk!
Zechariah	5	8	Ngana ning anghel, Lalarawan na niting babai ing e mayap. Kanita tinimid ne ing babai kilub ning kaing at saka ne tikpan pasibayu.
Zechariah	5	9	Linawe ku babo at ikit ku la ding aduang babaing susulapo palapit kanaku; atin lang maragul a pakpak a kalupa na ning king tagak. Diklut de ing kaing at silapo re.
Zechariah	5	10	Ngakung kinutang king anghel, Nukarin de idala ing kaing?
Zechariah	5	11	Nganang mekibat, King Babilonia, nung nu la manalakad templo para kaniti. Potang mayari ne ing templo, ibili de karin ing kaing ban samban.
Zechariah	6	1	Miglalawe kung pasibayu at ikit ku la ding apat a karung panggera a lulual ibat king pilatan da ring aduang bunduk a tangsu.
Zechariah	6	2	Kukuliutan de ring malutung kabayu ing mumunang karu; ing kadua, ding matuling a kabayu;
Zechariah	6	3	ing katlu, ding maputing kabayu; at ing kapat, ding pultik-pultikan a kabayu.
Zechariah	6	4	Kanita kitang ku king anghel, Nanu ing buri dang sabian deting karu?
Zechariah	6	5	Pekibat na, Ila deti ring apat a direksyun na ning angin; kalualalual da pang ibat king arapan na ning Ginu ning mabilug a yatu.
Zechariah	6	6	Papunta ya ing karu a kukuliutan da ring matuling a kabayu king norti, king Babilonia; papunta la ding maputing kabayu king albugan, at papunta la ding kabayung pultik-pultikan king bansang atyu king mauli.
Zechariah	6	7	Mamalagua lang mako at maniasat king yatu ding kabayung pultik-pultikan. Ngana ning anghel, Sulung, siasatan ye ing yatu! at ita ing depat da.
Zechariah	6	8	Kanita kilait na ning anghel kanaku, Ikua rang alako ding kabayung minta king dane norti ing mua ning Ginu .
Zechariah	6	9	Binie ne kanaku ning Ginu iting mensahi.
Zechariah	6	10	Ngana, Kuanan mu la ding regalu a binie da ri Heldai, Tobias, at Jedaia a dinatang ibat king pangayugse ra Babilonia, at munta kang agad king pibalebale nang Josias a anak nang Zepania.
Zechariah	6	11	Gawa kang korona king pilak at gintu a binie da at ibili me king buntuk ning Pekapun da ring Pari, i Josue a anak nang Jeozadak.
Zechariah	6	12	Sabian mu kang Josue king ing Ginung Mayupaya sasabian na, Ya iti ing lalaking mayayaus Ing Sanga; manianga ya nu ya man karin at italakad neng pasibayu ing Templo ning Ginu .
Zechariah	6	13	Ya ing mitalakad kaniti at tanggapan na ing dangalan a mangaintulid king metung a ari, at panibalan na la ding memalen na. Talakad ya ing metung a pari lele ning tronu at misaupan la king obra.
Zechariah	6	14	Maging metung yang kapigaganakan ing korona bilang parangal kang Heldai, Tobias, Jedaia, at kang Josue kilub ning Templo ning Ginu .
Zechariah	6	15	Datang la ding taung manibatan karing marayung lugal at sumaup la kekayu king pangatalakad nang pasibayu ning Templo ning Ginu . At potang mitalakad ne, abalu yu king ing mitubud kanaku kekayu ya ing Ginung Mayupaya. Mapalyari ngan iti nung ganap yu lang pamintuan ding utus na ning Ginung kekayung Dios.
Zechariah	7	1	Kanitang kapat nang banua ning pamag-ari nang Dario, king kapat nang aldo ning kasiam a bulan (ing bulan ning Kislev), sinabi na ning Ginu ing amanu na kanaku.
Zechariah	7	2	Tinubud de ring memalen na ning Betel i Sarezer at Regemmelec ampon ding karelang tauan king Templo ning Ginu Mayupaya ban manalangin para king bendisyun ning Ginu ,
Zechariah	7	3	at ban ikutang da karing pari at propeta ing anti kaniti: Sukat mi pang isundu ing pamagpaldas uli na ning pangalasak na ning Templo king kapamilatan ning pamag-ayunu king kalimang bulan antimo ing daraptan mi karing dakal nang banuang milabas?
Zechariah	7	4	Iti ya ing pakibat ning Ginu a miras kanaku:
Zechariah	7	5	Sabian mu karing memalen na ning bansa at karing pari king inyang mig-ayunu la at migpaldas king kalima at kapitung bulan kilub ding pitung pulung banua, depatan da ita e para parangalan da ku.
Zechariah	7	6	At inyang mengan la at minum, depatan da ita para mu king sarili dang kapakanan.
Zechariah	7	7	Iti ya ing sinabi na ning Ginu king kapamilatan da ring minunang propeta kanitang panaun a ing Jerusalem manawa ya pa bili at mitmu yang tau, at kanitang panaun a dakal la pa ring taung manuknangan e mu karing balen a makapadurut king siudad nune pati na king dane mauli at karing kapatagan lele da ring bunduk king dane albugan.
Zechariah	7	8	Binie ne ning Ginu iting mensahi kang Zacarias:
Zechariah	7	9	King milabas a panaun binie ku la deting kautusan karing kanakung memalen: Sukat yung pansinan ing pangatupad ning hustisia, at sukat kayung pakit ganaka ampon lunus king metung at metung.
Zechariah	7	10	E yu la gigipitan ding babaing mebalu, ding ulila, at ding dayuan a manuknangan libutad yu o ing ninumang atyu king pamangailangan. At e kayu babalak nanumang e mayap a makapanasakit king aliwa.
Zechariah	7	11	Oneng birian da ring kanakung memalen ing e la makiramdam. Migmaklak-maklakan la;
Zechariah	7	12	gewa da lang masias anting batu ding pusu ra. Mimua kung e mu nanu uli na ning e la mebisang makiramdam king turu ku a pepayabut ku king kapamilatan da ring propetang mabie pa kanitang panaun a ita.
Zechariah	7	13	E ku na la pekiramdaman inyang menalangin la kanaku uling e la mekiramdam inyang migsalita ku.
Zechariah	7	14	Anti ing bagyu kinalat ku la ban manuknangan karing dayuan a bansang e ra bitasang balu. Mipaburen ya iting masanting a gabun, at metung man alang manuknangan.
Zechariah	8	1	Binie ne ning Ginung Mayupaya iting mensahi kang Zacarias. Ngana,
Zechariah	8	2	Maluat ku neng buring saupan ing Jerusalem uli na ning maragul kung lugud karing memalen na, ing lugud a meging sangkan na ning pangamua ku karing kalaban na.
Zechariah	8	3	Magbalik ku Jerusalem, ing banal kung siudad, at manuknangan ku karin. Maging pikabaluan ya bilang tapat a siudad, at mayaus yang banal a bunduk-bundukan ing bunduk-bundukan ning Ginung Mayupaya.
Zechariah	8	4	Magtukud la ding lalaki at babai uli na ning ketuan da, at pasibayu lang magluklukan karing plasa na ning siudad.
Zechariah	8	5	At pasibayu lang mikatmuan ding dalan karing mamialung a anak a lalaki at babai.
Zechariah	8	6	Iti balamu masakit dang paniwalan ding memalen nang mitagan ning bansa, oneng kanaku e masakit paniwalan.
Zechariah	8	7	Iligtas ku la ding memalen ku karing bansa nung nu da la inugse,
Zechariah	8	8	at ibalik ku lang pasibayu ibat king aslagan at ibat king albugan ban manuknangan la king Jerusalem. Ila ding maging balen ku, at aku ing maging karelang Dios a manibala karela king mitmung katapatan ampon katuliran.
Zechariah	8	9	Tatagan yu ing lub yu! Ding amanung daramdaman yu ngeni ila naman ding amanung selita da ring propeta kanitang bibili re ing pundasyun na ning Templo para king pangatalakad nang pasibayu.
Zechariah	8	10	Bayu na ikuang miras ning panaun a ita alang tau o animal man a malyaring upahan para magobra, at ala munamang metung man a ligtas mo sa king kalaban na. Pipatepate ku la ding tau.
Zechariah	8	11	Oneng ngeni makayaliwa ing tratu ku karing mitagan nang memalen niting bansa.
Zechariah	8	12	Mananaman la libutad ning kapayapan. Mamunga la ding karelang tanaman a ubas, palto yang dakal a pagkabiayan ing gabun, at mabaldug ing dakal a uran. Ibie ku iting sablang kanawan karing memalen a mitagan niting bansa.
Zechariah	8	13	Memalen ning Juda at Israel! King milabas a panaun mipapaniumpa la ding dayuan kapamilatan na ning pamagsalitang Dugpa sana keka ing kasiran a digpa king Juda at Israel! Oneng iligtas da kayu at kaybat na nita, detang dayuan a deta sabian da king metung at metung, Mibendisyunan ka sa antimo ing Juda at Israel! Inya tatagan yu ing lub yu at e kayu sa mitatakutan.
Zechariah	8	14	Sasabian na ning Ginung Mayupaya, Kanitang pepamua da ku ding kekayung makatua, mibalak kung miparalang kasiran karela at e ku migbayu isip, nune depat ku itang binalak ku.
Zechariah	8	15	Oneng ngeni babalakan ku ing bendisyunan ku la ding memalen na ning Jerusalem at ning Juda. Inya e kayu mitatakutan.
Zechariah	8	16	Ila deti ring bage a sukat yung daptan: Magsalita kayung katutuan king metung at metung. Ibie yu king husgadu ing tune hustisia; itang hustisiang magdalang kapayapan.
Zechariah	8	17	E kayu mimisip gawang nanu pa mang ikapanasakit ning metung at metung. E kayu magsalitang kalaraman king kapamilatan na ning metung a sumpa. Pikakasaman ku ing pamaglaram, ing alang hustisia, at ing pamanampalasan.
Zechariah	8	18	Binie ne ning Ginung Mayupaya iting mensahi kang Zacarias:
Zechariah	8	19	Ding pamag-ayunu a mararapat balang kapat, kalima, kapitu, at kapulung bulan maging selebrasyun lang mitmung tula at kaligayan para karing memalen na ning Juda. Kailangan ing luguran yu ing katutuan at ing kapayapan.
Zechariah	8	20	Sasabian na ning Ginung Mayupaya, Daratang na ing oras potang datang la king Jerusalem ding taung ibat karing dakal a siudad.
Zechariah	8	21	Detang menibat king metung a siudad sabian da karing menibatan king aliwang siudad, Papunta kami Jerusalem ban samban mi ya ing Ginung Mayupaya at ban maniawad kami king bendisyun na. Tara tuki kayu kekami!
Zechariah	8	22	Dakal lang tau at bansang mayupaya ding datang king Jerusalem ba reng samban ing Ginung Mayupaya at ban maniawad bendisyun king Dios.
Zechariah	8	23	King panaun a ita, lumapit la ding apulung dayuan king metung a Judio at sabian da, Bisa kaming mirakayanan king mayap yung kalma uling abalitan mi king ing Dios atyu ya kekayu.
Zechariah	9	1	Iti ya ing mensahi na ning Ginu : Migsalita yang kaparusan king bansa ning Hadrak at para king siudad ning Damasco. Bandi na la ding sablang tribu na ning Israel; bandi nia naman ning Ginu ing sentru na ning Siria.
Zechariah	9	2	Ing Hamat, king angganan na ning Hadrak, bandi nia naman; antimu rin ding siudad ning Tiro at Sidon at ing sablang gelingan a atyu karela.
Zechariah	9	3	Mitalakad yang mangatibe kuta ing Tiro para king sarili na, at mitambak yang dakal a pilak at gintu angga na king balamu pangkaraniwan na mung anti ing alikabuk at sukal karing dalan na.
Zechariah	9	4	Oneng ilako na ngan ning Ginu ing sablang kayatinan na. Iyugse na ing pibandian na king dagat, at king kapamilatan na ning silab gisanan ne ing siudad angga king mipatag ya king gabun.
Zechariah	9	5	Akit na iti ning siudad ning Askelon at mitakutan ya. Akit na naman iti ning siudad ning Gaza at tutu nang panamdaman. Ing Ekron, antimu rin, uling mewala na ing sabla nang asahan. Mate ya ing ari ning Gaza, at malakuan yang alang memalen ing Askelon.
Zechariah	9	6	Manuknangan la king Asdod ding taung misamut-samut a lahi. Ngana ning Ginu , Angganan ku na ing pamagmatas-matas da reting Filisteo.
Zechariah	9	7	E na la mangan kapilan man king karning ating daya o mangan king makabawal a pamangan. Maging dake na la ning kanakung balen ding sablang miligtas, at maging anti lang metung a pamilya king tribu nang Juda. Maging dake ne ning kanakung balen ing Ekron antimo ding Jebuseo.
Zechariah	9	8	Banten ke ing kanakung bansa ban e ra ne aluban ding kalaban na. E ku na paintulut karing magsamantala ing gipitan da la pa ring kanakung memalen. Ikit ku nung makananu lang migkasakit ding kanakung memalen.
Zechariah	9	9	Magsaya kayu, memalen ning Zion! Kulisak kayu king tula, ikong tau Jerusalem! Lawan yu, daratang ya kekayu ing kekong ari! Daratang yang kayabe ing tagumpe, oneng mapagpakumbaba ya at metung yang asno ing sasaken na, metung yang biseru, anak ning gaindung asno.
Zechariah	9	10	Ngana ning Ginu , Ilako ku na la ding karung panggera ning Israel, at ding kabayung pakigera karin king Jerusalem; ding pana a magagamit king labanan kaku na la ngan siran. Kapayapan ing itatag ning kekong ari karing miyayaliwang kayarian; ing pamamahala na magumpisa king dagat angga king kasumangid a dagat; manibat king Ilug ning Eufrates angga na karing sepu ning yatu.
Zechariah	9	11	Ing Ginu sasabian na, Uli ning kasunduan ta a mitatakan king daya ding ain-sakripisyu, ding kekang memalen gawan ku lang malaya; ilako ku la king alang danum a talaga ning pangayugse ra karing aliwang bansa.
Zechariah	9	12	Muli na kayu, ikong miyugse a ngeni atin nang kapanayan; magbalik na kayu karing katahimikan da ring kekong tuknangan. Ngeni kekayu sasabian ku dobli-dobli ing ibayad ku kekayu, at bendisyun para king kasakitan a kekong delanan.
Zechariah	9	13	Gamitan ke ing Juda anti ing pana ning sundalus, at ing Israel anti ding paslu. Gamitan ku la ding lalaki ning Zion anting metung a espada ban labanan ku la ding sundalus ning Grecia.
Zechariah	9	14	Pakit ya ing Ginu karing memalen na; ibugnus na lang paslu na anting kildap. Ing Ginung Dios trumpeta yang tiupan na; lumusub ya libutad ning alisus king mauli manibatan.
Zechariah	9	15	Ing Ginung Mayupaya memalen na ingatan na la, at ding kalaban da karela lang paten. Kulisak la libutad ning labanan anti ding taung malasing, at ing daya ding kalaban karelang payagusan; magus anti ing daya ning animal a sasakripisyu, ing dayang tutugtug da karing suluk ning altar.
Zechariah	9	16	Potang ing aldong ita datang na, iligtas ne ning Ginu ing balen na, antimo ing pastul a sasagip karing sese nang animal a atyu king panganib. Anti ding iyas king korona sunlag lang masala king bansa na.
Zechariah	9	17	E mu nanung kayapan at leguan ing mayakit kanita king bansa! Dagul lang masikan a katawan ding baintau na at dalaga uli ning binutil at alak a pangabiayan da.
Titus	1	1	Ibat ya iting sulat kang Pablo, ing metung karing talasuyu na ning Dios at apostol nang Jesu-Cristo. Mepili ku at mituburan sumaup king kasalpantayanan da ring taung pinili na ning Dios, at tairan la king katutuan a tuturu na ning kekatamung relihiun
Titus	1	2	a makatalakad king pamanaya king bie alang angga. E ya malyaring maglaram ing Dios; pengaku na kekatamu iting bie kanita pang bayu ya megumpisa ing meto ketawan.
Titus	1	3	King panaun a karapatdapat pepakilala na iti king amanung pepayabut na. Iti mipaniwala kanaku at ya ing ipanaral ku agpang king kautusan na ning Dios a kekatamung Talapagligtas.
Titus	1	4	Susulat ku iti kang Tito, ing anak kung tune king kasalpantayanan a kekaming pisanmetungan. Ing grasya at kapayapan ibie na sa keka ning Dios a Ibpa tamu at ning kekatamung Talapagligtas, i Cristo Jesus.
Titus	1	5	Likuan da ka Creta ban samasnan mu la ding bage kailangan pang ibayu at ban tuldung makatuang talapangasiwa king iglesia na ning balang balen antimo ing penabilin ku keka.
Titus	1	6	Ing balang makatuang talapangasiwa sukat ing ala yang kapintasan: metung ya asawa at kailangan king talasalpantaya la ding anak na, at e la kabalitan king nanumang kesiasan buntuk at pamaglaban.
Titus	1	7	Uling ing makatuang talapangasiwa ya ing manibala king iglesia bilang pekakatawan na ning Dios. Kailangan ing ala yang kapintasan; kailangan munaman ing e ya manabusu o agad mikakapali buntuk; e ya lasenggu o tampalasan o kaya sakim king pibandian.
Titus	1	8	Biasa ya sanang maki parang tau at malugud king mayap. Biasa yang mamigil king sarili, marangal ya pamibiebie, banal at disiplinadu ya.
Titus	1	9	Sukat yang manatiling matatag king e mamaliwang kalamnan na ning mipanaral a amanu ban apaniwalan ya maging king pamanuru karing aliwa king tune doktrina, maging king pamakidibate karing kalaban a mituturung maling doktrina.
Titus	1	10	Uling dakal la ding alang disiplina a linto karing mekonberting Judio. Lilinlangan da la ring aliwa at kamulangan ing pamaniaptan da.
Titus	1	11	Kailangan lang sugpuan uling guguluan da la ring kabilugan a pamilya king pamanuru da king bage a e ra sukat ituru. Ing bukud mung buri da ya ing manakitan lang salapi at iti tutung makarine.
Titus	1	12	Metung yang tau Creta mismu, ing metung karing sarili dang propeta, ing sinabi: Parati lang maglaram ding tau Creta; kaugali lang animal, matamad la, at matako.
Titus	1	13	At katutuan ing sinabi na. Uli na niti, sabianan mu lang mataram ban mika matibe lang kasalpantayanan
Titus	1	14	at tuknang na lang maniwala karing pikatsa da ring Judio, at karing kautusan a menibatan karing taung e bisang tanggap king katutuan.
Titus	1	15	Malinis ing sabla para karetang ating malinis a pilubluban; oneng para karing marinat a isip at alang kasalpantayanan ing sabla marinat, uling marinat la ding karelang kaisipan at konsiensia.
Titus	1	16	Sasabian da king balu re ing Dios, oneng palaraman na la ning dapat da. Tau lang pikakasaman at mapaglaban, inya e mu la ayasahan.
Titus	2	1	Oneng ika sukat mung ituru ing panugaling aduan na ning mayap a doktrina.
Titus	2	2	Panabilinan mu la ding makatuang lalaki king e la maglasing, maging marangal la, at biasang mamigil king sarili, matatag king karelang pamanialpantaya, malugud, at mapibabata.
Titus	2	3	Antimu rin, panabilinan mu la ding makatuang babai ing manugali lang antimong babaing mabibie king kabanalan antimo ing sukat karela. E la mapanyirang puri at e magbisyu king alak. Sukat dang ituru ing mayap
Titus	2	4	ban ayaralan da la ring kayanakan a babai at luguran da la ring karelang sarasariling asawa at anak;
Titus	2	5	biasang mamigil king sarili ra at malinis a pamibiebie, at maging mayap a mibalebale ampon biasang manusig karing karelang asawa. Ninuman kanita alang makapagsalita laban king amanung manibatan king Dios.
Titus	2	6	Makanyan mu la namang aralan ding kayanakan a lalaki king pamamigil king karelang sarili.
Titus	2	7	Ika mismu, king sablang bage, sukat kang pakit alimbawa king pamaniapat mayap. Maging tapat ka sa at laus a lub king kekang tuturu.
Titus	2	8	Mamili kang amanu king kekang pamagsalita ban e na ka apintas ning ninuman; kanita mangapakarine la ding kekang kalaban uling ala lang asabing e mayap tungkul kekatamu.
Titus	2	9	Sukat lang mamintu ding ipus karing karelang panginuan at panusigan da la king sablang bage. E la mapamakibat karela
Titus	2	10	ni e da la panakawanan. Nune, ipakit dang parati king apagkatiwalan la, at tapat ban king sablang dapat da arinan dang dangal ing aral tungkul king Dios a Talapagligtas tamu.
Titus	2	11	Uling pepakilala na ning Dios ing grasya na para king ikaligtas da ring sablang tau.
Titus	2	12	Ing grasya na ya ing turu kekatamu ban lakuan tamu ing e mayap a pamibiebie at ing agkat na ning yatu. Uli na niti, mabibie tamung biasang mamigil king sarili, mitmung dangalan at kabanalan king yatu
Titus	2	13	kabang panenayan ta ya itang maligayang Aldo. Ita ing Aldo a pakit yang mitmung kaligayan ing Dios at Talapagligtas tamung i Jesu-Cristo.
Titus	2	14	Binie na ing sarili na para kekatamu ba na katamung sagipan king sablang e mayap at gawan na katamung bansang bandi nang sarili, malinis at makatalaga king pamaniapat mayap.
Titus	2	15	Ituru mu iting sabla at gamitan mu ing ganap mung kayupayan kabang agkatan mu la at sasabianan ding makiramdam keka. E mu paburen ing lawan na kang mababa ning ninuman.
Titus	3	1	Ipaganaka mu karing taung panibalan mu ing pasakup la karing manungkulan at tatalan upaya. Mamintu la karela at makasadiang dapat king sablang mayap.
Titus	3	2	Sabian mu karela ing e la magsalitang e mayap laban king ninumang tau, nune makikasundu la at makikaluguran, at parating papakit ganaka at mayap a pilubluban karing sablang tau.
Titus	3	3	Uling kanitang misan itamu man meging mangmang tamu, mapaglaban, melili, at me-ipus king miyayaliwang pita at kalayawan na ning katawan. Mibiebie tamu kanita a ating e mayap a nasa. Kesaman da katamu ding tau at kesaman ta la munaman.
Titus	3	4	Oneng inyang ing lunus na at lugud ning Dios a Talapagligtas tamu mipakilala,
Titus	3	5	linigtas na katamu, e uli na ning nanumang dapat a mayap a gewa tamu mismu, nune uli na ning sarili nang lunus. Linigtas na katamu king kapamilatan na ning danum a paglinis nung nu na katamu dirinan bayung pangabait at bayung bie a ibat king Banal a Espiritu.
Titus	3	6	Uling tigtugan na katamung labis-labis ning Dios king Banal a Espiritu, king kapamilatan nang Jesu-Cristo a kekatamung Talapagligtas
Titus	3	7	ban king kapamilatan na ning grasya na matanggap tamung karampatan king Dios, at maging talapagmana king bie alang angga a kekatamung panenayan.
Titus	3	8	Deting amanu katutuan la. Buri kung lawan mung masalese iting sablang bage ban ding sablang sasalpantaya king Dios magmalasakit lang gumamit king panaun da king pamaniapat mayap. Uling iti ngan mayap at pakinabangnan da ring tau.
Titus	3	9	Oneng pangilagan mu ing dibate a alang kapupuntan, ing pamagsalitang tunggal-tunggal karing lagyu da ring makatua, ing pamisalangsangan, at pamakipate tungkul king Kautusan. Iti ngan alang kabaldugan at alang kwenta.
Titus	3	10	Ausan me pansin makataduang besis ing ninumang panibatan na ning pamipatepate at kaybat dumayu na ka keya.
Titus	3	11	Balu mu king ing taung anti kanita kasiran mu ing malyari nang gawan, at ing mismung pamikasala na pakilala na king magkamali ya.
Titus	3	12	Potang apapuntan ku ne keka i Artemas o i Tiquico, daptan mu ing sablang agyu mu ban apuntalan mu ku karin Nicopolis, uling inari ku na king lub ku king karin ku ilabas ing panaun na ning dimla.
Titus	3	13	Pakikuanan mung asaupan me king lakad na i Zenas, ing abogado, at i Apolos at sikapan mu sa king alang kulang nanuman ing kailangan dang bakalan.
Titus	3	14	Ituru mu la ding kekatamung kapatad ban mabiasa lang gumamit king panaun da king pamaniapat mayap, at sikasuan da itang tune kailangan; e na la kabud mabibie makatungangu aldo-aldo.
Titus	3	15	Pakomusta da ka ding sablang kayabe ku keni. Ikomusta mu kami naman karing sablang kakaluguran tamu king kasalpantayanan. Ing grasya na ning Dios manatili kekayu ngan.
Song of Songs	1	1	Ding pekamasanting kantang sinulat nang Aring Solomon.
Song of Songs	1	2	Sana uman mu ku karing labi mu; ing kekang lugud maygit ya king alak a maniaman.
Song of Songs	1	3	Ing kekang banglu sasalingalngal; ing lagyu mu tutugtug na ngan. Inya ding babai malsinta la keka.
Song of Songs	1	4	Kuanan mu ku at ituki; magmalagua kata, ika ing ari ku at king kuartu mu karin mu ku idala. Tamasan ta ikatang adua ing ligaya. Paintulut mung kakung takman ing lugud mung maniaman a maygit king alak a inuman. Matulid ing malsinta la keka ding sablang dalaga.
Song of Songs	1	5	Ikong kebabainan ning Jerusalem, matuling ku, oneng malagu na ku man, matuling kung anti ding tolda ning Kedar, oneng malagu naman anti ring kurtina nang Aring Solomon.
Song of Songs	1	6	E yu ku sana lalawan mababa uri agyang ing kule ku komanggi; ing aslag ning aldo ya ing mekapasari kaniti. Ding kapatad kung lalaki kaku mua la ngan, at pepagobran da ku king ubasan. Ala kung panaun ban kakung katawan kaku yang lingapan.
Song of Songs	1	7	Sabian me kaku, O kakung pakamalan, ing lugal nung nu me papastulan ing kekang kawan. Nukarin ya ing karelang pipagpaynawan neng aldo kaugtuan? Keka yang tulduan ban e ra na ka panintunan karing aliwang pipagpastulan.
Song of Songs	1	8	E me wari balu ing lugal, O babaing alang kalupa king lagu? Keka yang tukian ing kawan a mandikut; kekang kambing karin mo pastulan lele ding tolda ding aliwang pastul kawan.
Song of Songs	1	9	O sinta ku, kaninu da ka ipakilupa? Kalupa mu la detang kabayung malagu ning ari ning Ehipto a gagamitan na king karwahe na.
Song of Songs	1	10	Masanting lang lalawan ding pisngi mu pilatan ning buak mung makaikat, at ning batal mung ating kwintas.
Song of Songs	1	11	Igawa ra kang gintung kwintas, at palamutian ya king pilak.
Song of Songs	1	12	Kabang makasandal ya ing ari king luklukan na ing kakung pabanglu sinalingalngal.
Song of Songs	1	13	Mabanglu yang anting mira ing kakung pakamalan, inyang king kakung salu karin ya migkera.
Song of Songs	1	14	Anti ya king kapunggul a bulaklak ing kakung pakamalan, karing mulahan ubas ning Engedi migbukadkad.
Song of Songs	1	15	Kalagu mo, O sinta ko; tune kang malagu! Mapundat lang mata mu.
Song of Songs	1	16	Masanting ka, O kakung pakamalan; makawili kang lalawan! Berding dikut ya ing kekatang pagkeran;
Song of Songs	1	17	dutung lang sedro ding barakilan ning bale ta, at ing kisami na sipres la.
Song of Songs	2	1	Anti ku king metung a sampaga ning Sharon, metung a tanaman a liryu a tutubu king libis ning bunduk.
Song of Songs	2	2	Anti ing sampagang liryu libutad ding suksuk, makanyan ya ing babaing kakung pakamalan libutad ding kebabainan.
Song of Songs	2	3	Anti ing tanaman a mansanas libutad ning gubat, makanyan ya ing kakung pakamalan libutad ding kelalakinan. Tula ku ing sasalilung king anino na, at maniaman lang tatakman ding bunga na.
Song of Songs	2	4	Dela na ku king lamesa nang mitmung pamangan, at liningap na ku king keyang pakamal.
Song of Songs	2	5	Pepakabsian na ku karing pasas, mibayu ing kakung sikanan karing mansanas a maniaman. Meina ku uli na ning sinta.
Song of Songs	2	6	Makaulun ya ing kakung buntuk king kayli nang gamat, at makakaul ne man kaku ing wanan nang gamat.
Song of Songs	2	7	Ipangaku yu sana kaku, O kebabainan ning Jerusalem, king lagyu ding babaing usa at aliwa pang mabilis mamulaying animal ning kagubatan, ing e yu pangabalanan ing kekeng lambingan.
Song of Songs	2	8	Daramdaman keng mabilis daratang ing kakung pakamalan; biltangan na lang bunduk at ding talimunduk ba na kung pakikitan.
Song of Songs	2	9	Anti ya king metung a masanting o malating usa ing kakung sinta; lele ning bakud ming pader makatalakad ya, karing awang at siwang silip-silip ya ban aku ing akit na.
Song of Songs	2	10	Ing kakung pakamalan kaku sinabi na: Tara, sinta ku, tuki na ka kaku.
Song of Songs	2	11	Linipas na ing panaun ning dimla, ing uran tinuknang na,
Song of Songs	2	12	king marangle atin nang sampaga, dinatang na ing oras ning pamagkanta, ing kanta ding batu-batu king kekatamung bansa mararamdam na.
Song of Songs	2	13	Lululut na lang bungang higera; mabanglu ing makapadurut uli ding bulaklak ding ubas. Tara, sinta ku, tuki na ka kaku.
Song of Songs	2	14	Anti ka king patipati a salasalikut karing siwang da ring batu. Paburen mung akit ke ing malagu mung lupa at damdaman ing malagu mung siwala.
Song of Songs	2	15	Ding asung-gubat dakpan la uling sisiran da la ding ubas a maniampaga na.
Song of Songs	2	16	Bandi ke ing pakamalan ku, at aku bandi na ku. Papastulan na lang tupa na libutad ding liryung sampaga,
Song of Songs	2	17	angga ing marimlang angin ning kayabakan, at mawala nang karalumduman. Mulayi kang mabilis anti ing usa; kabundukan ning Beter baltangan mu na la.
Song of Songs	3	1	Neng bengi king kakung pagkeran panintunan ke ing kakung pakamalan; kaku yang ausan, oneng e na ku pakibatan.
Song of Songs	3	2	Mibangun ku at penintun ke karing dalan at suluk ning siudad, oneng e ke ikit ing kakung pakamalan.
Song of Songs	3	3	Ikit da ku ring guardiang magronda king siudad. Ngakung mengutang karela, E ye pu ikit ing kakung pakamalan?
Song of Songs	3	4	Inyang likuan ku na la ding guardia, ikit ke ing pakamalan a kaku babie ligaya. Kinaul ke at e ke buring mako angga king tinaid ke king bale at kuartu nang ima ku nung mu ku mibait.
Song of Songs	3	5	O kebabainan ning Jerusalem, kekayu ipakisabi kung mayap king lagyu ding babaing usa at aliwa pang mabilis mamulaying animal ning kagubatan, ing e yu sana abalanan ing kekaming lambingan.
Song of Songs	3	6	Nanu ya iting daratang ibat king disyerto a anting asuk ning mira at insenso, at aliwa pang tindang mabanglu ning taung magnegosyo?
Song of Songs	3	7	I Solomon ya ing daratang, makalukluk ya king tronu na; anam lang pulung sundalus ding keyang guardia, ding sundalung mayap dili king Israel.
Song of Songs	3	8	Atin la ngan espada at beteranu la king gera; ding karelang espada makasadia la king nanumang panganib a darala ning kabengian.
Song of Songs	3	9	King tronung luklukan nang Aring Solomon karin de pupusanan; megawa ya iti king dutung ning Lebanon.
Song of Songs	3	10	Makabalut lang pilak ding asias na, imalan binurdahan gintu ing babo na. Ding kutsun na makabalut lang purpurang imalan a gewa da ring kebabainan ning Jerusalem.
Song of Songs	3	11	Kebabainan ning siudad ning Zion, 'me ko keni at lawan ye i Aring Solomon. Susulud ne ing koronang pinutung nang ima na inyang kinasal ya, ing aldo ning tula nang alang kalupa.
Song of Songs	4	1	Kalagu mo, O sinta ko; tune kang malagu! Mapundat lang mata mu lalam ning kekang belu. Anti ya king metung a kawan-kambing ing kekang buak a lundag-lundag kukuldas king bunduk ning Gilead.
Song of Songs	4	2	Ding kekang ipan maputi lang anti ding tupang meurud at melinis; paris-paris la at e ka bungal.
Song of Songs	4	3	Ding kekang labi anti la karing lasung malutu; lalu kang lalagu neng magsalita ka. Ding pisngi mung malare-lare makawili lang lalawan lipat ning ing belu papampanan na la.
Song of Songs	4	4	Kalupa ne ning tore nang David ing kekang batal, mabilug ya at malinatnat; neng atin yang kwintas anti yang sabitan kalasag ding lalaking matapang.
Song of Songs	4	5	Ding susu mu anti lang aduang usa king salu mu a mamangan karing liryu.
Song of Songs	4	6	King salu mung mabanglu karin ku magkanlung angga king tumiup ing marimlang angin ning kayabakan, at mawala nang lubusan ing sablang karalumduman.
Song of Songs	4	7	Kalagu mo, O sinta ko! Ala kung apintas keka.
Song of Songs	4	8	O ketanguanan ko, tara lakuan ta ne ing Lebanon, at ing taluktuk ning Amana. Lakuan mu ne ing bunduk ning Senir at ing Hermon, ding lugal a salikutan da ring leopardo at leon.
Song of Songs	4	9	O sinta ko at ketanguanan ko, uli ning suliap ding mata mu at ning kwintas king batal mu binihag me ining pusu ku.
Song of Songs	4	10	Kaniaman na ning lugud mo, O sinta ko at kakaburi ko! Mas maniaman ing lugud mu kesa king alak, at ala yang kalupa ing banglu mu karing sablang pabanglung balu ku!
Song of Songs	4	11	Ding labi mu lalasa lang pulut-panilan; ing dila mu 'tin yang pulut at gatas; ing bau ning kekang imalan mabanglung anti ing Bunduk ning Lebanon.
Song of Songs	4	12	O sinta ko at kakaburi ko, mengari kang makasalikut at makabakud a hardin; mengari ka naman king makasalikut a sibul.
Song of Songs	4	13	Ding kekang suli lalsut la antimo ding king mulahan a granada, at ala lang kalupa ding bunga ra. 'Tyu la karin ding tanaman a henna at nardo a piakuanan pabanglu,
Song of Songs	4	14	at antimu rin ding saffron, kalamo, kanela, at ding tanaman a piakuanan insenso, mira, aloe a maulagang pabanglu.
Song of Songs	4	15	Miparanuman ya ing hardin king sibul, king danum a mamagus ibat karing Bunduk ning Lebanon.
Song of Songs	4	16	Tumiup ka, O angin ning norti! Datang na ka, O angin ning mauli! Tiupan yang kakung hardin ban banglu mikalat. Paburen yang datang king hardin na ing kakung pakamalan at mangan karing prutas a pekamaniaman.
Song of Songs	5	1	Linub ku king kakung mulahan, ing kakung kakaburi at kakung ketanguanan. Mangua kung mira at aliwa pang mabanglung tanaman; mangan kung pulut at pulut ding panilan; inuman ku ing alak at ing gatas. Mangan kayu, O malsinta, at minum angga king lasing kayu!
Song of Songs	5	2	Matudtud ku, oneng makagising ya ing pusu ku. Kabud-abud ing kakung pakamalan dimdam keng tutuktuk king pasbul. Ngana kaku, Paluban mu ku, O sinta ku, kakung kaluguran at sakdal kung kaligayan! King ambun mebasa ya ing kakung buntuk, at king ulap ing kakung buak.
Song of Songs	5	3	Likas ku na ing kakung imalan; obat kailangan pang isulud kung miuman? Inos ku na lang bitis ku; e na kailangan ing kaku lang dinatan.
Song of Songs	5	4	Inyang ing kakung pakamalan talnan ne ing busnianan ning pasbul, penamdaman ku ing kaligayan king mabilug kung katawan.
Song of Songs	5	5	Tinalakad ku ban ibuklat ing pasbul at paluban ing kakung pakamalan; atin yang patak ning mabanglung mira ing kakung gamat inyang ing pasbul ume ku neng ibuklat.
Song of Songs	5	6	Biklat ke ing pasbul para king pakamalan ku, oneng ing kakung pakamalan ala yu. Sabik kung damdaman ing siwala na; inaus ke, oneng alang mekibat. Penintun ke, oneng e ke ikit.
Song of Songs	5	7	Ikit da ku ring guardia kabang king siudad magronda la; pelupalu ra ku at mesugat ku, at ing kakung balabal karela yang ginabak.
Song of Songs	5	8	O kebabainan ning Jerusalem, kekayu ipakisabi kung mayap; nung keko yang akit ing kakung pakamalan, kekong sabian king atin kung sakit a panamdaman, uli ning kapalsintan.
Song of Songs	5	9	O babaing alang kalupa king leguan, ala na waring lalaking maygit king kekang pakamalan? Atin ya waring panga-aliwa ing kekang pakamalan karing dakal a kelalakinan, inya aduan mu ing kekeng kasaupan?
Song of Songs	5	10	Ing kakung pakamalan masanting ya at masikan; metung ya mu karing apulung libung kelalakinan.
Song of Songs	5	11	Makinis ya lupa at kule yang tangsu ing balat na. Kulut ing buak na at matuling anti ing king awak.
Song of Songs	5	12	Ding mata na masanting lang anti ding patipating atyu lele ning sapa, at dinilu king gatas.
Song of Songs	5	13	Ding pisngi na kalupa de ring malagung hardin king banglu sasalingalngal. Ding labi na anti lang liryu a mabasa king mirang pabanglu.
Song of Songs	5	14	Ding takde na anti la king pulserang gintu a ating batung mangamal. Ing katawan na anti ya king garing a malinatnat at karing batung safiro belutanan.
Song of Songs	5	15	Ding puad na anti la karing alabastrung asias karing gintung talpakan makatalakad. Makawili yang lalawan; anti ya king matas a Lebanong kabundukan at ding sedrong mangatas nang tanaman.
Song of Songs	5	16	Makayama yang magsalita, at parati kang bisa. Iti ing itsura na ning kakung pakamalan, O kebabainan ning Jerusalem.
Song of Songs	6	1	O babaing alang kalupa king leguan, nukarin ya wari minta ing kekang pakamalan? Sabian mu nung nukarin ya minta, at saupan da kang manintun.
Song of Songs	6	2	Minta ya ing kakung pakamalan king mulahan na nung nu la tutubu ding tanaman a balsamu. King mulahan na karin ne papastulan ing kawan na, at sampagang liryu agtalan na la.
Song of Songs	6	3	Bandi ke ing kakung pakamalan, at aku bandi na ku; king libutad ding liryu karin ne papastulan ing keyang kawan.
Song of Songs	6	4	O sinta ku, malagu kang anti ing siudad ning Tirza; anti ing siudad ning Jerusalem ing kekang leguan. Ing leguan mu makapagmulalang lalawan anti reting siudad a pikabaluan.
Song of Songs	6	5	E mo sana lalawe kaku ding mata mu, uling bibihagan da ku. Anti ya king metung a kawan-kambing ing kekang buak a lundag-lundag kukuldas king bunduk ning Gilead.
Song of Songs	6	6	Ding kekang ipan maputi lang anti ding tupang meurud at melinis; paris-paris la at ala lang bungal.
Song of Songs	6	7	Ding pisngi mung malare-lare makawili lang lalawan agyang ing belu papampanan na la.
Song of Songs	6	8	Paburen mung atin yang anam apulung reyna ing ari, subali pa karetang walung pulung babaing kasese na; subali pa karetang dalagang e mabilang-bilang.
Song of Songs	6	9	Oneng aku metung ya ing kakung palsintan at malagu yang anti ing patipati. Ya'ng bukud anak nang ima na at kaligayan. Pupurian de ring sablang babaing menakit, at pati na ding reyna at babaing kasese ning ari.
Song of Songs	6	10	Ninu iting daratang a balamu ing aldo a saslag neng abak? Malagu yang anti ing bulan ampon ing aldo maslag, at matindag yang anti ing katasan.
Song of Songs	6	11	Minta ku king mulahan ding tanaman a almendro ban sagiwang tanam king kapatagan kakung lawan, ban lawan nung ding ubas meniampaga no ngan pati na ding pomeganateng tanaman.
Song of Songs	6	12	Maligaga ku at sabik king lugud mu; mengari ku king sundalung mamarap king labanan.
Song of Songs	6	13	Tumerak ka, tumerak ka, O babaing Sulamita! Paburen mung alben da ka kabang teterak ka. Obat buri yu kung alben kabang teterak ku bilang babaing Sulamita pilatan ding aduang grupu a paka sandata?
Song of Songs	7	1	Tune lang malagung lalawan ding kekang bitis neng makasulud lang sandalyas. Ing ubug da ring kekang puad anti lang alahas a seria nang gewa ning magaling a pangamat.
Song of Songs	7	2	Karin ating tasa at parati yang ating maniaman a alak. Ing malambut mung atian anti yang kabuntun a trigu a makapadurut karing sampagang liryu.
Song of Songs	7	3	Anti lang aduang usa ding susu mu; mengari lang kambal a bunduk.
Song of Songs	7	4	Anti yang toreng garing ing kekang batal. Mata mu anti la karing sibul ning siudad ning Hesbon, lele ning pasbul dalan ning maragul a siudad. Ing kekang arung malagu yang anti ing tore ning Lebanon a makalawe king siudad ning Damasco.
Song of Songs	7	5	Anti ya king matas a Bunduk ning Carmel ing makayatna mung buntuk. Malagu yang anti ing imalan a purpura ing makaikat mung buak; leguan na ari bibihagan ne.
Song of Songs	7	6	Kalagu mo; wa, tune kang malagu! Kawiliwili ka, O sinta ko!
Song of Songs	7	7	Mahinhin kang anti ing tanaman a palma; ding punggul-punggul nang bunga ding kekang susu ilang karelang kalupa.
Song of Songs	7	8	Ukiatan ke ing tanaman a palma ban agtalan ding bunga na. Ding adua mung susu anti lang aduang punggul a ubas; ing mabanglu mung pangisnawa mansanas ing keyang kalupa,
Song of Songs	7	9	at ing pekamaniaman a alak ya ing kalupa ning kekang uma. Nung makanyan, paburen magus ing alak king kakung pakamalan, paburen dumalan karing labi na at ipan.
Song of Songs	7	10	Bandi na ku ning kakung pakamalan, at aku ing keyang pagnasan.
Song of Songs	7	11	Tara na, O sinta ku, king marangle kata munta; king baryu kata matudtud.
Song of Songs	7	12	Maranun katang munta king mulahan ubas, at lawan nung atin nang minyanga at memulaklak. Lawan ta la naman ding tanaman a pomegranate nung atin na lang sampaga. Karin ing lugud ku ibie ku keka.
Song of Songs	7	13	Sasalingalngal ing banglu ding tanaman a mandragora, at ding pekamaniaman a prutas atyu na la king pasbul ta. Detang luma at kayakua-akua kaku la ngan sidia para keka, O kakung sinta.
Song of Songs	8	1	Sana kapatad da ka a sinusu king salu nang ima ku! Ban nung akit da ka king dalan uman da ka, at alang mitakid kaku.
Song of Songs	8	2	Ituki ra ka king bale nang ima ku ban ituru mu kaku ing sinta. Painuman da kang maniaman a alak, at katas ning pomegranateng prutas.
Song of Songs	8	3	Ing buntuk ku makaulun ya king kayli mung gamat, at makakaul ne man kaku ing wanan mung gamat.
Song of Songs	8	4	Ipangaku yu kaku, O kebabainan ning Jerusalem, ing e yu sana pangabalanan ing kekeng lambingan.
Song of Songs	8	5	Ninu ing daratang ibat king disyerto a makasandal king keyang pakamalan? Ginising da ka karin king lalam ning tanaman a mansanas, ing lugal a kekang beitan.
Song of Songs	8	6	Aku mung dili sana ing kekang luguran, aku mu sana ing kekang kaulan. Nung nu ya anti kayupaya ing kamatayan, ing lugud makanyan ya naman. Ing pangalalu mabagsik yang anti ing kutkutan; anti ya king aping gigisan.
Song of Songs	8	7	E na apatda ning danum; e na alumud ning albug. Nung gamitan mu ing kekang pibandian ban saling lugud mangapakarine ka mu king kekang gawan.
Song of Songs	8	8	Atin kaming wali a babai, ding susu na malati la pa. Nanu ing daptan mi potang paglolon da ne?
Song of Songs	8	9	Nung anti ya mu sa king pader igawa mi yang tore a pilak. Nung pasbul ne man, takpan mi ya king dutung a sedro.
Song of Songs	8	10	Metung kung pader, at ding susu ku ila ding peka tore na. Siping ning kakung pakamalan balu na atin kung kapanatagan.
Song of Songs	8	11	Atin yang mulahan i Aring Solomon king lugal a ausan dang Baal Hamon. Ing balang metung karing ortelanung kasamak na mamayad yang libung pirasung pilak.
Song of Songs	8	12	Matula ya i Solomon karing pilak a keyang tatanggapan, at ding ortelanu king aduang dalan a karelang pakinabang. Aku naman atin kung sariling mulahan!
Song of Songs	8	13	O sinta kung atyu king kakung mulahan, magsalita ka sana ban ding kakung kakaluguran siwala mu karelang damdaman.
Song of Songs	8	14	Magmalagua ka, O kakung sinta! Anti ing mabilis a usa o baintaung usa datang na ka sanang ibat karing bunduk nung nu la tutubu ding tanaman a piakuanan pabanglu.
Ruth	1	1	Kanitang ding ukum ilang mamuntukan king Israel, mika maragul a danup king mabilug a bansa. Inya ing metung a tau Betlehem at ing asawa na ampon ding adua nang anak a lalaki miglakbe lang minta king bansang Moab.
Ruth	1	2	Elimelek ing lagyu na at i Naomi ya ing asawa na. Malon at Kilion ing lagyu da ring anak dang lalaki. Tune lang Efrateo ning Betlehem, oneng mekipamalen la king marayung bansa ning Moab.
Ruth	1	3	E miglambat mete ya i Elimelek. Melakuan la kang Naomi ding adua nang anak a
Ruth	1	4	mekapakiasawa karing aduang babai na ning Moab. Orpa ya lagyu ing metung, at Ruth ne man ing kadua. Kaybat na ning manga apulung banuang pamanuknangan da karin
Ruth	1	5	mete ya i Malon at i Kilion. Inya lubus yang meulila king asawa at anak i Naomi.
Ruth	1	6	Karin king Moab na abalitan Naomi king binendisyunan na la ning Dios ding memalen na king kapamilatan na ning maragul a pupul. Inari na king lub na ing lakuan ne ing Moab, at ituki na la ding adua nang manuyang king balen nang tibuan.
Ruth	1	7	Inya miglakbe lang miyabe-abe papunta king Juda. Oneng kabang lalakad la,
Ruth	1	8	nganang Naomi kari Orpa at Ruth, Mayap pa ing muli na kayu keta kekayu at karing pengari yu. Mananu na sanang maging maganaka ya kekayu ing Ginu nung makananu kayung meging maganaka kanaku at karing meyangu-bie anak ku.
Ruth	1	9	Ipaintulut na sana ing makapakiasawa kayung pasibayu at mika sarasarili kayung pamilya. Penuma na la kaybat nang asabi ita. Oneng menangis la ding manuyang na
Ruth	1	10	at ngara, Tuki kaming muli keka karing kabalen mu.
Ruth	1	11	Nganang Naomi, Anak, e kayu malyaring tuki kanaku. Muli na kayu keta kekayu. E na ku malyaring mikayanak pa ban maging asawa yu.
Ruth	1	12	Sulung, muli na kayu. Matua na ku; e na ku malyaring makapakiasawa pa. Ala na kung talagang akarapat, inya ala na kayung kapanayan agyang pang makapakiasawa ku pa ngening bengi at manganak,
Ruth	1	13	uling e kayu malyaring makapanayang maluat ban maging asawa yu la. Masakit mapalyari ita. Makiasawa na kayu mung pasibayu kareng aliwa, uling dinayu ya kanaku ing Ginu . E ku buri ing takman yu ing mapait kung sibukan!
Ruth	1	14	At menangis lang pasibayu ding manuyang na. Kanita inuma neng Orpa i Naomi at memun ne at minuli ne karela. Oneng pepailakuan ya i Ruth.
Ruth	1	15	Inya nganang Naomi kang Ruth, Ing bilas mung i Orpa minuli ne karing kabalen na at karing dios na. Sigi na, tukian me!
Ruth	1	16	Oneng nganang Ruth, Ima, e mu ku sana pipilitan lakuan da ka. Paburen mung tukian da ka. Nung nukarin ka munta karin ku munta, at nung nukarin ka manuknangan karin ku manuknangan. Ding kabalen mu ilang maging kabalen ku, at ing Dios mu ya ing maging Dios ku.
Ruth	1	17	Nung nukarin ka mate karin ku mate, at karin ku naman mikutkut. Parusan na ku sanang mabayat ning Ginu nung paintulutan kung mikawani kata subali mu nung pikawanian na kata ning kamatayan.
Ruth	1	18	E ne migsalita pa inyang ikit na nang Naomi king matula yang tuki i Ruth.
Ruth	1	19	Sindu ra ing pamaglakbe ra. Inyang miras la Betlehem, mipamulala la ding taung menakit karela. Ngarang mikukutnanan ding babai, Aliwa i Naomi ita?!
Ruth	1	20	Pekibat nang Naomi, E yu na ku ausan pang Naomi; ausan yu na ku mung Mara, uling gewa nang mapait ning Ginung Mayupaya ing bie ku.
Ruth	1	21	Mabandi ku inyang lakuan ke ing lugal a iti, oneng ngeni pakakalulu kung binalik na ning Ginu keti. E yu na ku sana ausan pang Naomi uling simpa na ku ning Ginung Mayupaya, at pepadalanan king dakal a kasakitan king bie ku.
Ruth	1	22	Iti ing sangkan nung inya i Naomi at ing manuyang nang i Ruth meko la Moab at migbalik king balen nang tibuan. Megumpisa naman kanita ing pamamupul king sebada inyang dinatang la Betlehem.
Ruth	2	1	I Elimelek a asawa nang Naomi atin yang kamaganak a milagyuan Boaz. Mabandi ya i Boaz.
Ruth	2	2	Misan a aldo nganang Ruth, ing tau Moab, king katuangan nang i Naomi, Paintulutan mu ku sanang munta king marangle ban mamulut tinalage sebada a alakuan da ring papalut. Karin ku ketang ninumang munie kapaintulutan mamulut ku. Pekibat nang Naomi, Wa, anak.
Ruth	2	3	Inya meko ya i Ruth at minta ya king marangle ban mamulut king kagulutan da ring papalut. Ing apuntalan nang marangle ya ing kang Boaz.
Ruth	2	4	Mipaintagun king dinatang ya i Boaz a menibatan Betlehem. Ngana karing taung papalut, Mantabe ya kekayu ing Ginu . Bendisyunan na ka sa ning Ginu , ngara namang mekibat.
Ruth	2	5	Nganang mengutang Boaz king katiwala na, Ninu ing babaing ita?
Ruth	2	6	Pekibat ning katiwala, Ya ing kayabe nang minuling Naomi; tau ya Moab.
Ruth	2	7	Pekisabi nang mayap ing paintulutan keng mamulut kagulutan da ring papalut. Peintulutan ku ne man. Inya manibat na nandin abak angga ngeni atyu ya keti; ala yang paynawa.
Ruth	2	8	Linapit ya i Boaz at ngana kang Ruth, Makiramdam ka king sabian ku keka. E na ka pupunta kareng aliwang marangle ban mamulut. Manatili na ka keting kayabe da ring kanakung talapagobrang babai.
Ruth	2	9	Lawan mu nung nu la papalut at tukian mu la. Penabilinan ku na la ding kayanakan a lalaki king e ra ka pakialaman. At neng kakau ka, munta ka ketang pi-inuman ban minum king danum a siklu da ring kayanakan a lalaki.
Ruth	2	10	Pekaduku nang Ruth kang Boaz at ngana, Meging maganaka kayu kanaku agyang metung ku mung dayuan.
Ruth	2	11	Sinabi nang Boaz, Abalitan ku ing sablang mayap a depat mu king kekang katuangan manibat na inyang mete ya ing asawa mu, at ing pamipainggulut mu karing kekang pengari at king balen mu ban makipamalen ka king metung a lugal a ala kang bitasang kakilala.
Ruth	2	12	Bendisyunan na ka sa ning Ginu , ing Dios ning Israel, uling karing lalam nang bagyus karin ka migsantung!
Ruth	2	13	Nganang Ruth, Meging maganaka kayu kanaku. Pepasikan yu ku lub king sinabi yu agyang e ku karapatdapat maging metung mu karing ipus yung babai.
Ruth	2	14	Inyang oras nang mangan inaus neng Boaz i Ruth. Ngana, Me keni, mangan kang tinape at itiltil me king alak. Inya mekiluklukan ya i Ruth karing magobra at dininan neng sing-le, at mengan ya angga king kinabsi ya. At atin ya pang mitagan a pamangan.
Ruth	2	15	Nganang minie bilin Boaz karing talapagobra na inyang meko ya i Ruth ban isundu ing pamamulut, Paburen yeng mamulut agyang karing libutad da ring tropa; e ye babawalan.
Ruth	2	16	Paburen yung ating manabu king makaaptas ban atin yang pulutan.
Ruth	2	17	Memulut ya i Ruth angga na itang gatpanapun at saka na dinara. Menikua yang halus labing aduang kilu.
Ruth	2	18	Inuli na king balen at pepakit na king katuangan na ing apulut nang pagkabiayan; binie na naman itang mitagan king pengan na.
Ruth	2	19	Nganang kinutang Naomi kang Ruth, Kaninung marangle ka memulut? Kaninu ka mekipagobra? Bendisyunan ne sa ning Dios itang pepakit ganaka keka. Pekibat nang Ruth, King marangle na ning lalaking ausan dang Boaz.
Ruth	2	20	Bendisyunan ne sa ning Ginu , nganang Naomi. Tune tutuparan na ning Ginu ing pangaku na karing mabie at mete. Ngana pa, Malapit ta yang kamaganak ing taung ita; metung ya karing ating pakibatan sumaup kekata.
Ruth	2	21	Nganang sinabing Ruth, Sinabi na naman kanaku king malyari kung manatiling mamulut kayabe ding talapagobra na angga king mayari ing palutan.
Ruth	2	22	Nganang Naomi kang Ruth, Masanting! E ra ka pigaganakan kanita uling kayabe mu la ding babaing talapagobra nang Boaz.
Ruth	2	23	Inya sindu nang Ruth ing pamamulut a kayabe da ring tauan nang Boaz angga na inyang meyari ing palutan king sebada at trigu. At menatili yang kalukup na ning katuangan nang i Naomi.
Ruth	3	1	Misan a aldo, nganang Naomi kang Ruth, Kailangan ing saupan da kang makapakiasawa at mika sarili mung pibalebale.
Ruth	3	2	Atatandanan me i Boaz, ing sinabi kung malapit tamung kamaganak at ding tauan nang kayabe mu king marangle? Makiramdam kang masalese king sabian ku keka. I Boaz at ding kayabe na dumara lang sebada ngening bengi.
Ruth	3	3	Inya mandilu ka, magpabanglu, at isulud me ing pekamalagu mung imalan. Kaybat na nita, munta ka king pidadaran da, oneng e ka paulata king atyu ka karin anggang e ya meyaring mengan at minum i Boaz.
Ruth	3	4	Lawan me ing lugal nung nu ya matudtud at potang matudtud ne, lapitan me at ilako ing takap karing bitis na at magkera ka lele nang bitis at sabian na keka ing daptan mu.
Ruth	3	5	Nganang Ruth, Gawan ku ing sablang sinabi yu.
Ruth	3	6	Inya minta ya i Ruth ketang lugal nung nu la dadara, at tiparan na ing sablang sinabi na ning katuangan na.
Ruth	3	7	Masaya ya i Boaz inyang meyari yang mengan at minum. Minta ya king buntun da ring tinalage sebada at metudtud ya. Dinatang yang pakakalale i Ruth at leko ne takap a bitis i Boaz at migkera ya lele da ring bitis na.
Ruth	3	8	King kapitangan na ning bengi migising ya i Boaz, at inyang migbiling ya mipamulala ya uling ating babaing makakera lele nang bitis.
Ruth	3	9	Ninu ika? nganang kinutang. I Ruth pu, ing kekayung talasuyu, nganang mekibat. Kasi malapit kayung kamaganak na ning meyangu-bie asawa ku, inya karapatdapat mu ing lingapan yu ku, at pakasalan agpang king kekayung kaugalian.
Ruth	3	10	Nganang Boaz, Bendisyunan na ka ning Ginu . Mas maygit ing katapatan a papakit mu king kekaming pamilya kaniting depat mu kesa king kasuyuan mu king kekang katuangan. E ka menintun lalaking kayanakan a mabandi o pakakalulu.
Ruth	3	11	E ka migaganaka. Gawan ku ing sablang agyu ku, uling balu na ning mabilug a balen ing mayap kang babai.
Ruth	3	12	Wa, tutu king malapit yu kung kamaganak, oneng ating tau a mas malapit yung kamaganak a sukat sumaup keka.
Ruth	3	13	Keti na ka pa at bukas abak a maranun lawan ta nung interesadu yang kuanan na kang pakibatan. Nung e ya bisa, susumpa ku king Dios a mabie king aku ing tupad king tungkulan. Sige, matudtud na ka.
Ruth	3	14	Inya metudtud ya i Ruth ketang kabitisan nang Boaz, oneng mibangun ne bayu ya sinlag ing aldo, uling sinabi nang Boaz king e ya sukat mayakit minta king pidadaran.
Ruth	3	15	Nganang Boaz kang Ruth inyang mamako ne, Ilako me ing tibabal mu at iladlad me. At dininan neng aduang pulu't limang kilung sebada. Seupan neng puntukan na iti, at kaybat melaus neng minuli i Ruth.
Ruth	3	16	Karas na bale, nganang mengutang ning katuangan na, Komusta ing lakad mu, anak? Kinwentu nang Ruth ing sablang depat nang Boaz.
Ruth	3	17	At ngana pa, Sinabi na kanakung Boaz king e ku mumuling alang daralan, inya dininan na kung halus kapitnang kaban a sebada.
Ruth	3	18	Nganang Naomi, Manaya ka pa anak angga king abalu mu ing maging resulta na niti. E ya patugut i Boaz king aldong iti anggang e ne asalese iting bage.
Ruth	4	1	Minta ya i Boaz king pasbul dalan ning siudad, ing lugal nung nu la mititipun ding memalen. Linukluk ya karin. Linabas ya karin itang pekamalapit nang kamaganak Elimelek a abanggit nang Boaz. Inaus ne at ngana king tau, Abe, me keni saguli at lukluk ka. Linapit ya at linukluk ne man.
Ruth	4	2	Kanita minaus yang apulung makatua i Boaz, at inagkat na lang lukluk munaman karin. Inyang makalukluk na la
Ruth	4	3	nganang Boaz king pekamalapit dang kamaganak, Minuli ya i Naomi ibat Moab at buri ne ngening ipisali ing gabun na ning meyangu-bie asawa na a kamaganak ta.
Ruth	4	4	Isipan ku king sukat mung abalu iti uling ika ing maki katuliran sali. Nung interesadu kang saliwan me, saliwan me king akakit da reting makatua na ning balen. Nung e ka interesadu, aku ing sali. Saliwan ke, ngana ning lalaki.
Ruth	4	5	Kanita sinabi nang Boaz, Kabud asali me kang Naomi ing gabun, sukat mu ne mang pakasalan i Ruth, ing Moabitang mebalu na ning kekatamung kamaganak ban manatili ing gabun king pamilya na ning meyangu-bie.
Ruth	4	6	Ngana ning lalaki kang Boaz, Ah makanyan! Uli na nian e ku gampanan ing katuliran kung sali king gabun, uling mangabaldugan king milako la mana ding mismung sarili kung anak. Ika na ing sali.
Ruth	4	7	Anti kaniti ing kaugalian kanitang panaun a ita king mamisali o ing manatbus king pibandian: lulukas na la ning mamisali o ning manatbus ding sandalyas na, at kaybat ibie na la king sasali bilang katibayan na ning karelang pamikasundu.
Ruth	4	8	Inyang sinabi na ning lalaki king i Boaz na ing sali, likas na la ding sandalyas na at binie na la kang Boaz.
Ruth	4	9	Kanita nganang Boaz karing makatua at karing aliwa pang taung atyu karin, Testigu kayu ngan king ngening aldong iti seli ke kang Naomi ing sablang bage atyu king lagyu nang Elimelek at karing anak nang i Kilion at Malon.
Ruth	4	10	Karagdagan kaniti, pakasalan ke i Ruth a tau Moab at asawa na ning meyangu-bie Malon ban manatili ing pibandian king pamilya na ning meyangu-bie. King kapamilatan na niti manatili yang mabie ing lagyu na king kabilugan a pamilya na at king balen na. Saksi kayu ngan kaniting bage merapat ngening aldong iti.
Ruth	4	11	Ngara ding makatua at ding aliwa, Wa, testigu kami ngan. Bendisyunan ne sa ning Ginu ing maging asawa mu antimo ing pamamendisyun na kang Raquel at Lea, at uli ra linto ya ing Israel. Mibandi ka sa king Efrata at maging mayupaya king Betlehem.
Ruth	4	12	Mananu na sanang ding maging anak mu kang Ruth maging anti ya king pamilya nang Perez, ing anak nang lalaking Juda at Tamar.
Ruth	4	13	Inya kesal neng Boaz i Ruth at inuli ne king bale na. Binendisyunan ne ning Ginu i Ruth at mikayanak yang lalaki.
Ruth	4	14	Ngara ding babai kang Naomi, Purian ya ing Ginu , uling dininan na ka ngening apu a lumingap keka. Mananu na sanang mirangal ya iting anak king Israel!
Ruth	4	15	Iyatad na sana keka ing tula at kapanatagan angga king tumua ka. Kaluguran na ka ning manuyang mu, at maygit ya i Ruth kesa karing pitung anak a lalaki.
Ruth	4	16	Kinua neng Naomi ing anak at linapit king salu na; iningat ne at sinese.
Ruth	4	17	Ding babaing kasiping dang bale inaus deng Obed ing anak. Pemalita na ning metung at metung karela king mika apu yang anak a lalaki i Naomi. I Obed ya ing tata nang Jese, at i Jese naman ya ing tata nang David.
Ruth	4	18-22	Iti ya ing listahan na ning pamituki-tuki na ning lahi nang Perez angga kang David: Perez, Hezron, Ram, Aminadab, Nason, Salmon, Boaz, Jese, at David.
Romans	1	1	Ibat ya iting sulat kang Pablo, ing talasuyu nang Cristo Jesus at meyaus maging apostol at mepili ban manaral king Mayap a Balita ning Dios.
Romans	1	2	Ing Mayap a Balita ya ing malambat na nang pengaku ning Dios king kapamilatan da ring propeta, antimo ing masasabi karing Banal a Kasulatan.
Romans	1	3	Iting Mayap a Balita tungkul ya king Anak na, i Jesu-Cristo a Ginu tamu; agpang king pangatau na, mibait ya king lahi nang David;
Romans	1	4	agpang king Espiritu na ning katutubu nang kabanalan, mekilala yang mitmung kayupayan bilang Anak ning Dios inyang sinubli yang mie ibat karing mete.
Romans	1	5	King kapamilatan na, binie na kanaku ning Dios ing pribilehiung maging apostol ban king lagyu nang Cristo idala la ding sablang bansa king pamaniwala at pamamintu keya.
Romans	1	6	Karing mesabing bansa kayabe kayu naman, ikayung atyu Roma a inaus na ning Dios ban miyabe kayu kang Jesu-Cristo.
Romans	1	7	Kekayu ngan sablang atyu Roma, kekayung pakamalan na ning Dios at inaus nang maging sarili nang balen: Ibie na sa kekayu ning Dios a Ibpa tamu at ning Ginung Jesu-Cristo ing grasya at kapayapan.
Romans	1	8	Muna, king kapamilatan nang Jesu-Cristo, pasalamat ku king Dios para kekayung sabla, uling kabalitan ing kasalpantayanan yu king mabilug a yatu.
Romans	1	9	Balu na ning Dios a susuyuan ku king kabilugan na ning pusu ku king pamanaral king Mayap a Balita tungkul king Anak na, king parati da kayung ipanalangin.
Romans	1	10	Balang manalangin ku, aduan ku king Dios ing paintulut na kanaku ing makapagbisita ku kekayu ken.
Romans	1	11	Tutu kung maung makikit kekayu ba ra kayung dakayanan king grasyang espiritual a makaibie sikanan kekayu.
Romans	1	12	Ngaku wari, ba tamung makapisaup-saupan; ikayu asaupan yu ku king kasalpantayanan yu, at aku naman asaupan da kayu king kanaku.
Romans	1	13	Kapatad, buri kung abalu yu king mekatapilan na ku migsadiang magbisita kekayu, oneng parating ating babie sagabal kanaku inya angga ngeni e ku pa mibalaus . Bisa ku namang makapanagkat kekayu, antimo ing depat ku karing aliwang bansa.
Romans	1	14	Uling atin kung katungkulan manaral karing Griego at karing Barbaro, karing megaral at karing mangmang.
Romans	1	15	Uli na niti, tutu kung pagnasan ing apanaral ke ing Mayap a Balita kekayu munamang atyu Roma.
Romans	1	16	E ke pikakarine ing Mayap a Balita, uling iti ya ing upaya nang magligtas ning Dios karing sablang maniwala, muna karing Judio at antimu rin karing paganu.
Romans	1	17	Uling pakilala na ning Mayap a Balita nung makananu nang patawaran ning Dios ing kasalanan ding tau king kapamilatan na ning kasalpantayanan da at iti maging ganap king kapamilatan na naman ning kasalpantayanan da. Antimo ing sasabian na ning kasulatan, Ing taung mipatawaran king kasalanan king kapamilatan na ning kasalpantayanan na king Dios mie ya king kapamilatan na ning kasalpantayanan.
Romans	1	18	Mipakilalang manibat banua ing milalablab nang mua ning Dios karing sablang pamikasala ra at ing alang kabanalan ding tau a babie sagabal king pangakilala na ning katutuan.
Romans	1	19	Parusan na la ning Dios uling malino karela ing malyari dang abalu tungkul king Dios. Ing Dios mismu ya ing pepakilala kaniti karela.
Romans	1	20	Manibat na kanitang lelangan ne ning Dios ing yatu, ing miyayaliwa nang kayapan a e mayayakit, ing alang angga nang upaya at kadiosan malino mipakilala king kapamilatan da ring bage a gewa na. Inya ala lang bitasang asangkan!
Romans	1	21	Balu re ing Dios, oneng e ra babie itang kagalangan a mangaintulid king Dios at e re pasalamatan. Nune meging alang kabaldugan ing karelang pamagmatulid at meralumdum la ding kaisipan dang e makaintindi.
Romans	1	22	Sasabian da king biasa la, oneng mistula lang mangmang.
Romans	1	23	Lugal king samban de ing Dios a alang kamatayan, sasamba la karing larawan da ring taung ating kamatayan o ding larawan da ring ayup o ding animal o ding lelangan a gagapang.
Romans	1	24	Uli na niti, pepaburen na lang mibabad ning Dios king karinatan na ning pusu ra angga king milako la dangalan.
Romans	1	25	Pakilibe ra ing katutuan ning Dios king kalaraman; sasamba la at susuyu karing lelangan na ning Dios lugal king samba la at sumuyu king Miglalang a nuan king kapilan pa man. Amen.
Romans	1	26	Uli na ning dapat dang anti kaniti, pepaburen na la ning Dios king marawak dang nasa. Inalilan da ring babai ing natural a pamiyugnayan karing lalaki, at makiugnayan la karing kalupa rang babai.
Romans	1	27	Pepainggulut la naman ding lalaki king natural a relasyun da karing babai, at pepalablab da ing manong nang pamitan ning karelang katawan karing kalupa rang lalaki. Darapat lang kanawangan ding lalaki karing kalupa rang lalaki, inya ila mismu tanggapan da ing parusang mangaintulid king karelang e mayap a dapat.
Romans	1	28	At uling e la bisang kilala king Dios, pepaburen na la ning Dios king e mayap dang pamisip angga na ketang daraptan da ing e ra sukat daptan.
Romans	1	29	Mitmu la king sablang uri ning dewakan, king kasiran, king kasakiman at marawak a ugali; mitmu lang kapangaririan, pamakamate, pamipate, kapamiraitnan, at kapanyiran kalupang tau. Meging maburi la king indredus,
Romans	1	30	king pamanyirang puri; kesaman de ing Dios, meging ala lang galang karing aliwa, mapagmatas, mayabang; e la patugut mimisip dewakan; mapaglaban la karing karelang pengari;
Romans	1	31	ala lang konsiensia, taksil la, alang pusu, at alang lunus karing kalupa rang tau.
Romans	1	32	Balu ra ing sasabian na ning kautusan na ning Dios king ding taung makanyan kailangan lang mate. Makanyan man, e pa makagyu ing daraptan da la deting bage, nune pamayapan da la pa ding aliwang darapat kareti.
Romans	10	1	Kapatad, king mabilug kung pusu tune kung pagnasan king miligtas la ding mismung sarili kung kalahi! Manalangin ku king Dios para karela!
Romans	10	2	Aku mismu apatutuan ku king tune lang tapat king Dios, oneng ing katapatan da e makatalakad king tune beluan.
Romans	10	3	E re ikuang akilala ing dalan nung nu na la payalan kasalanan ning Dios ding tau at pilit lang mitatag sarili dang dalan; inya e la pepasakup king paralan na ning Dios tungkul king pangapayalan dang kasalanan ding tau.
Romans	10	4	I Cristo ya ing kawakasan na ning Kautusan at king kapamilatan na matanggap ya king Dios ing ninumang sasalpantaya.
Romans	10	5	Iti ya ing sinulat nang Moises tungkul king pangapatawaran ning kasalanan agpang king Kautusan: Mie ya king kapamilatan na ning Kautusan.
Romans	10	6	Anti naman keni ing masasabi tungkul king pangapatawaran ding kasalanan arapan na ning Dios king kapamilatan na ning kasalpantayanan: E mu kukutang king kekang sarili, Ninu ing mukiat karin banua? (ngana wari, para ibaba me i Cristo.)
Romans	10	7	Ni e mu kukutang, Ninu ing dulung king kalalalaman na ning yatu? (ngana wari, para isaka me ibat king kakarinan da ring mete i Cristo).
Romans	10	8	Ing sasabian na anti kaniti: Malapit kekayu ing amanu na ning Dios, atyu karing labi yu at karing kekayung pusu, ngaku wari, ing kasalpantayanan a ipanaral mi kekayu.
Romans	10	9	Nung ipasiag mu karing kekang labi, I Jesus Ginu ya at paniwalan mu king kabubusalan na ning pusu mu king pepasublian neng mie ning Dios, miligtas ka.
Romans	10	10	Uling maniwala tamu king kabubusalan na ning pusu tamu at uli na nita payalan na katamung kasalanan ning Dios; king kapamilatan na ning pamipasiag tamu king kasalpantayanan mililigtas tamu.
Romans	10	11	Ngana ning kasulatan, E ya mabigu ing ninumang maniwala keya.
Romans	10	12	Ala lang pamiyayaliwa ding Judio at ding paganu; ing Dios ya naman ing Ginu da ring sabla at labis-labis na lang bendisyunan ding sablang mamaus keya.
Romans	10	13	Antimo ing sasabian na ning kasulatan, Miligtas ya ing ninumang mamaus king lagyu na ning Ginu.
Romans	10	14	Oneng makananu lang makayaus king Ginu, nung e la pa maniwala? At makananu lang maniwala, nung ala la pang dimdam tungkul king Ginu? At makananu lang makaramdam, nung ala namang menaral karela?
Romans	10	15	Makananu namang mika talapanaral, nung alang mituburan manaral? Agpang king sasabian na ning kasulatan, Kasampat na ning paniatang da ring manaral king Mayap a Balita!
Romans	10	16	Oneng e ila ngan tinggap de ing Mayap a Balita. Ing propeta Isaias mismu sinabi na, Ginu, ninu ing meniwala king penaral mi?
Romans	10	17	Inya daratang ing kasalpantayanan king kapamilatan na ning pamakiramdam king amanung mipanaral at ing amanung manibatan king pamanaral tungkul kang Cristo.
Romans	10	18	Oneng ngakung kukutang, Pota galang e ra naman dimdam ing amanung mipanaral? Wa, dimdam da, antimo ing sasabian na ning kasulatan: Ing karelang bosis minabut angga king mabilug a yatu; ing amanu ra miras angga na karing sikoti na ning yatu.
Romans	10	19	Pasibayu, ngakung kukutang, e ra kaya balu iti ding tau Israel? Pekibatan na nang Moises iti kanita pang minuna. Ngana, Papangalaluan da kayu karing taung e naman metung a bansa; pamuan da kayu laban king metung a bansang bibilugan ding taung alang balu.
Romans	10	20	At lalu pang mataram ing pamagsalita nang Isaias inyang nganang sinabi, Atuklasan da ku ding taung e naman manintun kaku; pepakit ku karing taung e naman mangutang tungkul kanaku.
Romans	10	21	Oneng tungkul king Israel nganang sasabi, Patingapun kung mamaus king metung a balen a mapaglaban at e mapamintu kanaku!
Romans	11	1	Iti naman ngeni ing kukutang ku: Tinggian ne ning Dios ing sarili nang balen? Agyang ditak ali ne! Aku mismu metung kung Israelita, metung kung lahi nang Abraham at miembru na ning tribu nang Benjamin.
Romans	11	2	E ne tinggian ning Dios ing balen na, ing balen a pinili na ibat pa king kamumulan. Balu yu nung nanu ing sasabian na ning kasulatan tungkul king pamakisabi nang mayap ning propeta Elias king Dios laban king Israel.
Romans	11	3	Ngana, Ginu, pete da na la ding kekang propeta at piglasak da la ring kekang altar; aku nang dili ing mitagan at buri da ku pang paten!
Romans	11	4	Nanu ing pekibat na ning Dios keya? Ing pekibat na, Mitagan kung pitung libung lalaking e pa sinamba kang Baal a idolo.
Romans	11	5	Makanyan a makanyan ing malilyari ngening kasalukuyan: atin pa mu ring makatagan karing taung pinili na ning Dios uli na ning grasya na.
Romans	11	6	Ing pamamili na karela manalumpakan king grasya na at e ketang nanumang depat da. Uling nung ing pamamili na ning Dios manalumpakan mu king daraptan da ring tau, e mu na atunggen grasya iti.
Romans	11	7	Nanu ing milyari? E ra atuklasan ding memalen ning Israel itang karelang panintunan. Metung ya mung malating grupu a pinili na ning Dios ing mekatuklas; migmaklak-maklakan la ding aliwa king aus na ning Dios.
Romans	11	8	Antimo ing sasabian na ning kasulatan, Pepasias na la pusu ning Dios at pepaburen na lang mepurul a kaisipan; angga man king aldong iti e la manakit ding mata ra, at e la makaramdam ding balugbug da.
Romans	11	9	At sasabian nang David, Marakap la sa at masilu karing karelang pamagpiesta; miragsa la sa at miparusan!
Romans	11	10	Mabulag la sa mata ba lang e manakit, at mangabukut-bukut la sa kapilan man karing karelang problema.
Romans	11	11	Inya, ngaku pang kukutang, ngening misakab la ding Judio mangabaldugan kaya king melaus na lang miragsa? Ali! Uling ing karelang pamikasala migdalang kaligtasan karing paganu ban kanita dumiria la karela ding Judio.
Romans	11	12	Nung ing pamikasala da ring Judio migdalang maragul a bendisyun king mabilug a yatu, at ing pangabigu ra migdalang dakal a bendisyun karing paganu, e kasi lalung maragul ing bendisyun a ibunga na nung wari't ding sablang Judio magbayu lang bie!
Romans	11	13	Ikayung paganu, oyni ing asabi ku kekayu. Kabang apostol ku kekayu, ipagmaragul ku ing kasuyuan kekayu.
Romans	11	14	Mekad king kapamilatan na niti ding kanakung sariling kalahi apapangalaluan ku la tungkul king lingap ku kekayu, at king paralan a yan malyari ku lang iligtas ding aliwa karela.
Romans	11	15	Nung kanitang ding kalahi ku e la metanggap, ing yatu naman milapit ya king Dios, pota kayang matanggap lang pasibayu keya, nanu ing maging bunga na niti? Alang aliwa nune ing pangasubli ra bie ding taung mete na!
Romans	11	16	Nung ing mumunang kapirasung tinape miyain ya king Dios, keya ya naman ing kabilugan a tinape at nung ding yamut ning metung a tanaman miyain la king Dios, keya la naman ding sanga.
Romans	11	17	Ding mapilan karing sanga na ning tanaman a olibong mesese mepakli la at ing sanga na ning tanaman a olibong kabud na tinubu misusug ya keya. Ikayung paganu mengari kayu ketang olibong kabud na tinubu at ngeni misusug kayu king sikanan at bie rang manawa ding Judio.
Romans	11	18	Inya, e yu la sukat payalan kabaldugan detang mengapakling anting sanga. Makananu kayung makapagmaragul? Metung kayu mung sanga, aliwa ikayu ing magsustentu king yamut, ing yamut ya ing magsustentu kekayu.
Romans	11	19	Mekad ngayu namang sumabi, Wa, oneng mepakli la ding sanga ban ikaming kuma king lugal da.
Romans	11	20	Wa, tutu ita. Mepakli la uling e la sinalpantaya, kabang ikayu menatili kayu uling sasalpantaya kayu. Oneng e kayu daragul a lub uli na niti; nune kailangan kayung mika ating takut.
Romans	11	21	E na la pepasayangnan ning Dios ding Judio a mengaring sangang katutubu ning tanaman; ikayu kaya isipan yung pasayangnan na kayu?
Romans	11	22	Keti tamu akakit nung nu anti ing ganaka na ning Dios at nung nu anti ing bigsikan na. Pagbagsikan na la detang sangang metanggal, oneng maganaka ya kekayu, nung manatili kayu king mayap nang lub; nung ali kayu, ikayu man mangapakli kayu.
Romans	11	23	At ding Judio naman, nung painggulut la king keyalan dang kasalpantayanan, misubli la king sadia rang lugal, uling agyu na lang isubli ning Dios.
Romans	11	24	Ikayung paganu mengari kayu king sanga na ning olibong kabud na tinubu king metung a lugal at mepakli kayu. Kaybat, agyang laban king naturalesa, mitaid kayu king metung a tanaman a olibong sese at saria rang gagambulan. Mengari la ding Judio kaniting olibong mesese. Inya lalung mayan para king Dios ing isusug na lang pasibayu king tanaman a sarili rang penibatan.
Romans	11	25	Kapatad, pota isipan yu king balu yu na ing sabla. Buri kung abalu ye ngan ing katutuan a makalihim. Anti ya keni: e manatili kabang panaun ing kesiasan na lub Israel. Manatili mu angga potang ing mabilug a yatung e Judio akua na nang matanggap king Dios.
Romans	11	26	King makanyan a paralan ya mikabus ing mabilug a Israel, agpang king sasabian na ning kasulatan, Ing Talapagligtas manibatan ya king Zion, idayu na ing sablang e mayap karing lahi nang Jacob.
Romans	11	27	Itatag ke karela iting kasunduan, potang ilako ku la ding karelang kasalanan.
Romans	11	28	Meging kalaban na la ning Dios ding Judio uling tatanggian de ing Mayap a Balita at maging kalaban na la alang-alang kekayung paganu; oneng bilang balen a pinili na, kaluguran na la pa mu rin ning Dios ding Judio alang-alang karing karelang makatua.
Romans	11	29	Uling e biasang manaliwa isip ing Dios tungkul karing pipilinan na at bibendisyunan.
Romans	11	30	Tungkul naman kekayung paganu, kanitang minuna e kayu memintu king Dios; oneng ngeni tinggap yu ing lunus na ning Dios uli na ning e ra pamamintu ding Judio.
Romans	11	31	Makanyan munaman, uli na ning lunus a kekayung tinggap, ding Judio ngeni e la mamintu king Dios ban ila man malyari dang tanggapan ing lunus na.
Romans	11	32	Uling pepaburen na lang mebihag ning Dios ding sablang tau king karelang e pamamintu ban malyari nang ipakit karela ing lunus na.
Romans	11	33	E mu asukdan ing pibandian na ning Dios! Antimu rin ing kabiasnan na ampon beluan! Ninu ing makasaliksik king kayatulan na? Ninu mo ing makaintindi king pamamaralan na?
Romans	11	34	Antimo ing sasabian na ning kasulatan, Ninung makibalu king isipan na ning Ginu? Ninu ing makaibie payu keya?
Romans	11	35	Ninu na ing atin nang aibie nanuman keya ba nang pangaintuliran ing mibayaran?
Romans	11	36	Uling ya ing linalang king sabla-sabla at ing sabla atyu ngan ngeni king uli na at para keya. King Dios ing kapurian angga na king kapilan pa man! Amen.
Romans	12	1	Inya, kapatad ku, king uli na ning maragul nang lunus ning Dios kekatamu, ipakisabi kung mayap kekayu: samban ye king kapamilatan na ning pamiyain yu karing kekayung katawan bilang mabie at banal a ain, tune babie tula king Dios. Iti ya ing tune kapanyamban a kailangan yung iyain keya.
Romans	12	2	E kayu makiapus king lakad na ning yatung iti, nune ibayu yu ing kekayung panugali king kapamilatan na ning pamagbayu yu isip. Kaniti yu atuklasan ing kaburian na ning Dios at akilala yu nung isanu ing mayap at ing katanggap-tanggap keya at ing ganap.
Romans	12	3	King uli na ning grasyang binie na ning Dios kanaku, sasabian ku ngeni kekayu ngan: e yu lalawan maragul ing kekayung sarili maygit ketang karampatan kekayu. Nune maging banayad kayu king kekayung pamibalak, at ing balang metung kekayu kailangan ing surian na ing sarili na agpang king sukad na ning kasalpantayanan a binie na ning Dios keya.
Romans	12	4	Dakal tamu miyayaliwang dake king metung mung katawan, at deting dake atin lang miyayaliwang kasilbian.
Romans	12	5	Makanyan munaman, agyamang dakal tamu metung tamu mung katawan kayabe nang Cristo at makayabe tamu king metung at metung antimong miyayaliwa nang dake ning metung a katawan.
Romans	12	6	Atin tamung miyayaliwang kagiwan agpang king binie na ning Dios king balang metung. Nung ing kagiwan a tinggap mu ya ing maging talapagsalita na ning Dios, ipanaral mu ing amanu na ning Dios agpang king kasalpantayanan a atyu keka,
Romans	12	7	nung pamaniuyu, gamitan mu king pamaniuyu. Nung pamanuru ing kagiwan a kekang tinggap, gamitan mu king pamanuru,
Romans	12	8	nung pamamie payu, dinan mu lang payu ding mimina lub. Ding maglimus, maglimus lang mitmung ganaka. Ding tatalan upaya kailangan lang magkapilit e mu nanu; ing darapat mayap king aliwa, daptan nang mitmung tula.
Romans	12	9	Ala sanang pamagkunwari ing lugud yu; pikasaman yu ing e mayap at papanatilian yu ing mayap.
Romans	12	10	Mikakalugud kayu antimo ding mikakapatad, at mikamaragul kayu sanang kagalangan king metung at metung.
Romans	12	11	King alang sawang pamagkapilit, magobra kayu para king Ginu kayabe na ning kalausan a lub.
Romans	12	12	Tumula kayu uli na ning kekayung kapanayan. Mibabata kayu king oras ning kekayung kapagsubukan, at manatili kayu sa king pamanalangin.
Romans	12	13	Sumaup kayu karing kapatad yung Cristianung atyu king pamangailangan, at tanggapan yu lang matula ding dayuan karing pibalebale yu.
Romans	12	14	Bendisyunan yu la ding liligalig kekayu; e yu la panagkasanan kapilan man, nune aduan yu king Dios ing bendisyunan na la.
Romans	12	15	Makiabe kayu king tula da ring matula, makirame kayu king lungkut da ring malungkut.
Romans	12	16	Pakit kayung parehu paglalawe, at ating malasakit karing sabla. E kayu matas a lub, nune biasa kayu sanang makiabe karing kalulu. E yu isipan ing tutu na kayung biasa.
Romans	12	17	E yu ablasan marok ing depat dang marok kekayu. Daptan yu itang bibilang dang mayap ding sablang tau.
Romans	12	18	Daptan yu ing sablang agyu yu ban makapibiebie kayung payapa kayabe da ring sablang tau.
Romans	12	19	Kanakung kakaluguran, kapilan man e kayu mamablas, nune ipanibala yu king milalablab nang mua ning Dios, uling sasabian na ning kasulatan, Aku ing mablas, aku ing singil, ngana ning Ginu.
Romans	12	20	Antimo ing sasabian na ning kasulatan, Nung maranup ya ing kekang kalaban, pakanan me; nung mau ya, dinan meng inuman; uling king pamaniapat mu king anti kanyan mipakarine ya king sarili na.
Romans	12	21	E kayu paisaul king marawak, nune labanan yu ing marawak king mayap.
Romans	13	1	Sukat yang mamintu ing metung at metung karing manimuna king balen, uling alang kayupayan a makalto nung e na paintulut ning Dios, at binili na la karin ning Dios ding atyu king katungkulan.
Romans	13	2	Inya ninuman ing sasalangsang king kayupayan sasalangsangan na ing tildu na ning Dios, at miparusan ya ing ninumang sasalangsang king tildu na ning Dios.
Romans	13	3	Ala lang sukat pitakutan karing manungkulan ding darapat mayap, nune deta mung darapat e mayap. Bisa kang e mitakutan king atyu king katungkulan? Dapat ka ketang mayap at purian na ka.
Romans	13	4	Uling metung yang talasuyu na ning Dios a magobra para king kekang ikakayap. Nung darapat kang e mayap, kailangan meng pitakutan uling e pabiru-biru ing upaya nang mamarusa. Ya ing talasuyu na ning Dios at instrumento na ning milalablab nang mua ning Dios para karing darapat e mayap.
Romans	13	5	Inya kailangan kang mamintu karing atyu king kayupayan, e mu ban apangilagan mu ing milalablab nang mua ning Dios, nune uling iti ya ing aduan na ning konsiensia yu.
Romans	13	6	Ita munaman ing sangkan nung inya kailangan kayung mamayad buis, uling magobra la para king Dios ding atyu king katungkulan neng tutuparan da ing karelang katungkulan.
Romans	13	7	Inya bayaran yu itang pakibatan yu karela; bayaran yu ing buis yu para king kekayung sarili at para king pibandian yu, at ibie yu ing karapatdapat at kagalangan karing mangaintuliran.
Romans	13	8	E kayu mikakapakibatan kenu man; ing bukud mung pakibatan yu ya ing luguran ya ing metung at metung. Mekatupad ne king Kautusan ing ninumang lulugud king kalupa nang tau.
Romans	13	9	Ding kautusan, E ka makipangalugud, e ka makamate, e ka manako, e ka manangkamin, deti ngan at ding aliwa pa, mumuli la ngan king metung mung kautusan: Luguran me ing kalupa mung tau antimo ing sarili mu.
Romans	13	10	E ya kapilan man mamerhuisyu ing lugud king kalupa nang tau. Inya ing lugud ya ing katuparan na ning kabilugan a Kautusan.
Romans	13	11	Kailangan yung daptan iti uling balu yu king miras na ing oras: kailangan ing migising na kayu ngeni; ing kaligtasan tamu mas malapit ngeni kesa kanitang megumpisa tamung sinalpantaya.
Romans	13	12	Halus linipas ne ing bengi at malapit neng sunlag ing aldo. Painggulut ta na king pamaniapat karing sablang dapat na ning madalumdum at damputan ta na la ding sandata at lage ta na king masala ban marap king labanan.
Romans	13	13	Mibiebie ta na sanang karampatan, antimong taung mabibie king aldo masala, e na magpasasa king katakawan at pamaglasing; e na darapat king nanumang imoralidad, ala nang magaspang a ugali, e na mipatepate at mipapangariria.
Romans	13	14	Paburen yung i Jesu-Cristo a Ginu ya ing maging paniagka yu; e yu na panusigan ing e mayap nang pamitan ning kekayung keinan.
Romans	14	1	Tanggapan ye ing ninumang taung maina king kasalpantayanan. E kayu makiargu keya tungkul king sarili nang kaisipan.
Romans	14	2	Ing kasalpantayanan na ning metung a tau malyaring paintulut na ing ala yang pangilinan king pamangan, oneng ing taung maina king kasalpantayanan ala yang aliwang buring kakanan nune mu gule.
Romans	14	3	E ne sa insultuan ning taung e mangiling king isanu mang pamangan itang ating pangilinan, at e ne sa atulan ning taung mamangan mung bukud gule ing taung alang pangilinan a pamangan, uling tatanggapan ne ning Dios ing anti keya.
Romans	14	4	Ninu wari ika para atulan me ing ipus na ning ninuman? Bukud mung ing panginuan na ya ing matul, nung magtagumpe ya o mabibigu ya. At siguradu namang magtagumpe ya uling ing Ginu ya ing papagtagumpe keya.
Romans	14	5	Malyaring isipan na ning metung a tau king ing metung a aldo maygit ya ulaga kesa karing aliwang aldo, kabang ing aliwa namang tau isipan na king paraparehu la mu ding sablang aldo. Kailangan yang manatiling matatag king sarili nang tatalakaran ing metung at metung.
Romans	14	6	Ing ninumang paulaga king isanu mang aldo daraptan na iti bilang parangal king Ginu; ita namang alang pangilinan a pamangan daraptan na iti bilang parangal king Ginu uling balu nang pasalamatan king Dios ing kakanan na. Ninuman ing e bisang mangan karing mapilan a bage, daraptan na iti bilang parangal king Ginu at ya man biasa yang munie pasalamat king Dios.
Romans	14	7	Ala ninuman kekatamu ing mabibie para mu king sarili na at ala munamang mamamate para mu king sarili na.
Romans	14	8	Nung mabie ta man, mibiebie tamu para king Ginu. Nung mate tamu, mate tamu para king Ginu; inya mabie ta man o mete, king Ginu tamu pa mu rin.
Romans	14	9	Uling i Cristo mete ya at sinubling mebie ba yang maging Ginu da ring mabie at ding mete.
Romans	14	10	Oneng ika obat mo atulan me ing kapatad mu? Ba't mo pikakasaman me ing kekang kapatad? Marap tamu ngan king piukuman na ning Dios
Romans	14	11	uling sasabian na ning kasulatan, Anti na ning aku ing mabie Dios, ngana ning Ginu, siklaud ya ing balang tud king arapan ku, at sabian da ring sabla king aku ing Dios.
Romans	14	12	Inya king Dios ya munie kwenta ing balang metung at metung tungkul king sarili na.
Romans	14	13	Inya, ituknang ta na ing pamanatul king metung at metung; iti ing arian yu king lub yu at daptan: e kayu gagawang nanumang ikatisud na o ikanabu king pamikasala na ning kalupa yung tau.
Romans	14	14	Ing pangayabe ku king Ginung Jesus pakilala nang lubus kanaku king alang nanumang marinat king sarili na; nung ing metung a tau paniwalan na king ing metung a bage marinat ya, maging marinat ya pin para keya.
Romans	14	15	Nung makapanasakit ka king kapatad mu uli na ning kekang kakanan, king anti kanitang paralan e makatalakad king lugud ing daraptan mu. E mu sa paintulut king ing pamangan a kakanan mu makatakid ya king taung meging sangkan na ning kamatayan nang Cristo!
Romans	14	16	E mu paburen king ing kikilalanan mu antimong mayap mika marawak yang lagyu.
Romans	14	17	Uling ing Kayarian ning Dios e ya mangabaldugan pamangan o inuman, nune metung yang bage a makatungkul king kabanalan, kapayapan at tula a babie na ning Banal a Espiritu.
Romans	14	18	At ninuman ing susuyu kang Cristo king anti kanyan a paralan katanggap-tanggap ya king Dios ampon king tau.
Romans	14	19	Inya ding sukat tamung pakiabutan ila detang bage mamungang kapayapan at makasaup king pamipatibe lub king balang metung.
Romans	14	20	E yu sa sisiran uli na mu ning pamangan ing nanumang dapat na ning Dios. Malyaring kanan ing nanumang pamangan, oneng e ustu ing mangan king nanumang munie pamikasala king kapatad mu.
Romans	14	21	Ing masanting daptan ya ing e ka mamangan karni, e ka miminum alak o e ka darapat nanumang malyaring makatisud king kapatad mu.
Romans	14	22	Makagyu namung para keka at king Dios ing nanumang paniwalan mu tungkul kaniting bage. Mapalad ya itang taung e miririnan alinlangan potang gagawan na ing isanu mang paniwalan nang ustu!
Romans	14	23	Nung atin yang alinlangan tungkul king kakanan na parusan ne ning Dios, nung kanan nang malaus iti, uling ing daraptan na e makatalakad king kasalpantayanan. Uling kasalanan ing nanumang bage a e manalumpakan king kasalpantayanan.
Romans	15	1	Itamung masikan a kasalpantayanan kailangan ta lang saupan mamusan ding maina king karelang pupusanan. Aliwa ing sarili tamu ing kekatamung paligayan.
Romans	15	2	Ing balang metung kekatamu kailangan neng paligayan ing kapatad na alang-alang king karelang ikakayap ban asaupan neng sumulung king kasalpantayanan.
Romans	15	3	Uling e na peligayan Cristo ing sarili na. Antimo ing sasabian na ning Kasulatan, Digpa la kanaku ding insultu a sasabian da ring maninsultu.
Romans	15	4	Ing sablang misulat karing Kasulatan misulat ban ituru da katamu, at ban mika kapanayan tamu king kapamilatan na ning kapibabatan at sikanan lub a babie da ring Kasulatan.
Romans	15	5	At mananu na sanang ing Dios a panibatan na ning sablang kapibabatan at sikanan lub, papalyarian na kayung mika metung mung kaisipan king pamanuki king alimbawa nang Cristo Jesus,
Romans	15	6	ban kanita ikayu ngan, king metung a bosis, makaibie kayung kapurian king Dios at Ibpa na ning Ginu tamung Jesu-Cristo.
Romans	15	7	Inya king ikaligaya na ning Dios, tanggapan ye ing metung at metung antimo ing pamananggap nang Cristo kekayu.
Romans	15	8	Sasabian ku kekayu, meging talasuyu ya i Cristo karing memalen Judio, e mu para apakilala na king ing Dios biasa yang tupad mitmung katapatan king pengaku na karing makatua da,
Romans	15	9	nune para arinan na la namang dalan ding paganu ban apaligayan de ing Dios alang-alang king lunus na. Antimo ing sasabian na ning kasulatan, Uli na niti purian da ka libutad ding paganu, at pagkanta keng kapasalamatan ing kekang lagyu.
Romans	15	10	At ngana pang sasabi, Tumula kayu, ikayung paganu, kayabe da ring taung pinili ning Dios!
Romans	15	11	At ngana pa, Purian ye ing Ginu, ikayung sablang paganu; purian ye, ikayung sablang bansa!
Romans	15	12	At pasibayu, nganang sasabing Isaias, Ing metung a lahi nang Jese datang ya; keya lang pamahalan ding paganu, at ibili ra keya ing karelang kapanayan.
Romans	15	13	Mananu na sanang ing Dios a panibatan na ning kapanayan katmuan na kayu king sablang tula at kapayapan king kapamilatan na ning kasalpantayanan yu keya ban manatiling susulung ing kekayung kapanayan uli na ning upaya ning Banal a Espiritu.
Romans	15	14	Kapatad, aku mismu asisiguradu ku king ikayu man atin kayung mayap a pilubluban, king kitmuan kayu king sablang beluan at malyari kayung mituturuanan king metung at metung.
Romans	15	15	Oneng king sulat kung ini tutu kung matapang palual amanu tungkul karing mapilan a bage a buri kung ipaganaka kekayu. Iti darala na mu ning kapaintulutan a binie na kanaku ning Dios
Romans	15	16	ngening meging metung kung talasuyu nang Cristo Jesus karing paganu. Susuyu ku bilang pari a manaral king Mayap a Balita a ibat king Dios ban ding paganu maging metung lang ain a karapatdapat matanggap king Dios, miyayain keya king kapamilatan na ning Banal a Espiritu.
Romans	15	17	Inya kayabe nang Cristo Jesus, malyari kung ipagmaragul ing kasuyuan a daraptan ku alang-alang king Dios.
Romans	15	18	Uling e ku mangangas magsalitang nanuman subali mu king depat nang Cristo king kapamilatan ku ba na lang ayagkat ding paganu king kapamintuan king Dios. Depat na iti kapamilatan ning amanu at dapat,
Romans	15	19	king kapamilatan da ring mayupayang waga at milagru at king upaya na ning Banal a Espiritu. Inya lubus keng penaral ing Mayap a Balita tungkul kang Cristo, manibat karin Jerusalem at karing sablang lugal a libutan ku angga na karin Ilirico.
Romans	15	20	Parati kung pagkapilitan ing apanaral ku kapilan man ing Mayap a Balita karing lugal a e pa makakilala kang Cristo, ban e ku manalakad king pundasyun a telakad na ning aliwang tau.
Romans	15	21	Nune ing pengatawanan ku ya ing makatupad ku king sasabian na ning kasulatan. Ngana, Akit de retang e pa mekabalita tungkul keya, at aintindian de retang e pa mekaramdam keya.
Romans	15	22	Inya maralas kung meyantala king pamandalo ku kekayu.
Romans	15	23	Oneng ngening ikua ku nang ayari ing obra ku kareting lugal a reti at anti na ning malambat da na kayung buring dalawan,
Romans	15	24	isipan ku abalaus ku na ngeni. Buri da kayung paindalanan king pamaglakbe kung papunta karin Espania ba yu ku namang asaupan king pamamunta ku karin kaybat kung matulang mekadalo kekayu kilub ding mapilan a aldo.
Romans	15	25	Makanyan man makasadia kung taglus pa mu Jerusalem para ibie ing saup karing pinili na ning Dios karin.
Romans	15	26	Uling ding iglesia karin Macedonia at Acaya kusa rang pikayari ing padalang limus a malyaring makasaup karing pakakalulu karing pinili na ning Dios karin Jerusalem.
Romans	15	27	Ila mismu pikayari dang daptan iti at king kamatutuanan, atin lang talagang katungkulan sumaup karing kalulung deta. Nung dinan da la ring Judio ding paganu karing bendisyun dang espiritual, makanyan da namang kailangan isuyu ding paganu karing Judio ing karelang bendisyun material.
Romans	15	28	Kabud ayari ku iting misyun at ikua ku na lang aintriga karela ding heganaganang alagang metipun para karela, munta na ku Espania at dalawan da kayu king pamaglakbe kung papunta karin.
Romans	15	29	King paniatang ku kekayu, balu ku king datang kung kayabe na ning ganap nang bendisyun Cristo.
Romans	15	30	Kapatad, ipakisabi kung mayap kekayu, king lagyu na ning Ginu tamung Jesu-Cristo at king lugud a babie na ning Espiritu: makisanmetung kayu sa kanaku king taimtim a pamanalangin king Dios para kanaku.
Romans	15	31	Ipanalangin yu king milisia ku sana king nanumang pamagligalig da ring e talasalpantaya karin Judea at king ing kanakung kasuyuan karin Jerusalem tanggapan da sanang matula ding pinili na ning Dios karin.
Romans	15	32	Makanyan ku sanang akuang miras kekayu king mitmung tula, nung iti ya ing kaburian na ning Dios at kamtan ku sana ing panibayung diwa king pamandalo ku kekayu.
Romans	15	33	Mananu na sanang ing Dios a panibatan na ning kekatamung kapayapan manatili ya kekayu ngan. Amen.
Romans	16	1	Panabilin keng mayap kekayu ing kapatad tamung i Febe, ing diakonisa king iglesia karin Cencrea.
Romans	16	2	Tanggapan ye sa king lagyu na ning Ginu antimo ing karampatan dang daraptan ding pinili na ning Dios, at ibie yu sana keya ing nanumang kasaupan a malyaring kailangan na kekayu; uling ya mismu meging mapaniaup ya karing dakal a tau at kanaku.
Romans	16	3	Kukomustan ku la di Priscila at Aquila a ketambayan ku king kasuyuan kang Cristo Jesus.
Romans	16	4	Mibili king panganib ing bie ra alang-alang kanaku. Maragul ku utang a lub karela at e mu aku, nune pati na ding sablang iglesia da ring paganu.
Romans	16	5	Ikomusta yu ku naman king iglesiang mipupulung king bale ra. Komusta ya naman ing pakamalan kung kakaluguran a Efeneto, ing minunang diling meniwala kang Cristo king probinsia na ning Asia.
Romans	16	6	Komusta ya naman i Maria a megobrang alang patugut para kekayu.
Romans	16	7	Komusta la naman ding kalupa kung Judio, di Andronico at Junias a keyabe ku king sukulan; pikabaluan la karing apostol at minuna la pang meging Cristianu kesa kanaku.
Romans	16	8	Komusta ya naman i Ampliato, ing pakamalan kung kakaluguran at kapatad king Ginu.
Romans	16	9	Komusta ya i Urbano, ing keyabe-abe ku king kasuyuan kang Cristo, antimu rin, i Estaquis a pakamalan kung kakaluguran.
Romans	16	10	Komusta ya naman i Apeles a mesubuk na katapatan kang Cristo. Komusta mu rin karing katubale na ning pamilya nang Aristobulo.
Romans	16	11	Kukomustan kia naman i Herodion, ing kalupa kung Judio at karing kapatad kang Cristo king pamilya nang Narciso.
Romans	16	12	Ipayabut ku naman ing komusta ku kari Trifena at Trifosa a megobrang alang patugut king kasuyuan king Ginu, at kang Persis a tutu kung pakamalan at tutung dakal a pegobrahan para king Ginu.
Romans	16	13	Ikomusta yu ku kang Rufo, ing alang kasimparang talapagobra king kasuyuan para king Ginu, at kang ima na a parating tinanggap kanaku antimong anak nang tune.
Romans	16	14	Ikomusta yu ku kang Asincrito, kari Flegonte, Hermes, Patrobas, Hermas at karing sablang aliwa pang kapatad kang Cristo a kayabe ra.
Romans	16	15	Komusta la di Filologo at Julia, i Nereo at ding kapatad nang babai, i Olimpas at ding sablang kayabe rang pinili na ning Dios.
Romans	16	16	Mipapanatu kayu king metung at metung king mitmung lugud. Pakomusta da kayu naman ding sablang iglesia nang Cristo.
Romans	16	17	Ausan da kayu ngan kapanamdaman, ikayung kapatad ku: mingat kayu karetang makapasaring pamisagsagan at makagutgut king kasalpantayanan da ring tau, at sasalangsang king turung tinggap yu; mangilag kayu karela.
Romans	16	18	Uling ding darapat king anti kareting bage e re susuyuan i Cristo a Ginu tamu, nune ding sarili dang atian ilang karelang susuyuan. King masanting at makawili dang pamagsalita lilinlangan da la ring taung alang balu.
Romans	16	19	Kabalitan karing sabla ing kekayung katapatan king Mayap a Balita, at iti ya ing sangkan nung inya panatag ku lub tungkul kekayu. Buri ku sa ing maging matalino kayu ketang mayap, oneng alang balu ketang e mayap.
Romans	16	20	Ing Dios a panibatan na ning kapayapan, malapit na neng palupig kekayu i Satanas. Ing grasya na ning Ginu tamung Jesu-Cristo manatili kekayu.
Romans	16	21	I Timoteo, ing kayabe kung talapagobra, ipayabut na kekayu ing komusta na; antimu rin ding kalupa kung Judiong di Lucio, Jason at i Sosipatro.
Romans	16	22	Aku, i Tercio a sinulat kaniti, ipayabut ku naman kekayu ing kanakung komusta bilang kapatad yu kang Cristo.
Romans	16	23	Kukomustan na kayu namang Gayo, ing makibandi king bale nung nu ku makipanuknangan at pipupulungan na naman ning iglesia; i Erasto a tesoreru na ning siudad at ing kapatad tamung i Quarto pakomusta da kayu naman.
Romans	16	24	Ing grasya na ning Ginu tamung Jesu-Cristo manatili kekayu ngan. Amen.
Romans	16	25	Purian ta ya ing Dios a ating upayang munie king sikanan a kailangan yu ba kayung makapibiebie king kekayung kasalpantayanan, agpang king Mayap a Balita a ipanaral ku, ing Mayap a Balita tungkul kang Jesu-Cristo at agpang king pangapakilala na ning katutuan a milihim king malambat a panaun a milabas!
Romans	16	26	Ngeni, ing katutuan a ita mibulalag na king masala king kapamilatan da ring kasulatan ding propeta, at king kautusan na ning Dios a alang angga, mipabalu karing sablang bansa ban ding sabla maniwala la at mamintu.
Romans	16	27	King bukud mung Dios a makibalu king sabla, miyabie ing ligaya king kapamilatan nang Jesu-Cristo angga na king kapilan pa man! Amen.
Romans	2	1	Inya, kakaluguran ku, ala yang bitasang matulid ing ninuman kekayu a matul karing aliwa. Uling king pamanatul mu karing aliwa atulan mu na pati na ing kekang sarili uling ing dapat mu alang pangayaliwa ketang dapat na.
Romans	2	2	Balu tamu king e ya magkamali ing Dios potang atulan na la ding taung darapat karing anti kareting bage.
Romans	2	3	Oneng, ika kakaluguran, daraptan mu la naman ding bage atulan mu karing aliwa! Isipan mu mo king miligtas na ka man king kayatulan na ning Dios?
Romans	2	4	Pota galang payalan mung ulaga ing maragul nang ganaka, pamanupaya, at kapibabatan? E mu wari balu king maganaka ya ing Dios uling pakikuanan na lang apabalik a lub?
Romans	2	5	Oneng uli na ning kesiasan mung buntuk at ning pusu mung e biasang sumisi, lalu mung bubuntun king kekang sarili ing maragul a kaparusan a tanggapan mu king Aldo a mibugnus ing milalablab nang mua ning Dios at mipakilala ing matulid nang kayatulan.
Romans	2	6	Uling ablasan ne ning Dios ing balang tau agpang king dapat na.
Romans	2	7	Ating taung e patugut darapat mayap, manintun ligaya, dangal at bie alang angga; ibie na kareti ning Dios ing bie alang angga.
Romans	2	8	Ding aliwang tau naman maimut la at tatanggian da ing matulid, at tutukian da ing baluktut; karela na ibugnus ning Dios ing milalablab nang mua at bigsikan.
Romans	2	9	Mika kasakitan at pagsalbat karing taung darapat marawak, muna karing Judio at antimu rin karing paganu.
Romans	2	10	Oneng ibie na ning Dios ing ligaya, dangal, at kapayapan karing sablang darapat king mayap, muna karing Judio at antimu rin karing paganu.
Romans	2	11	Uling e ya mangabiran ing Dios.
Romans	2	12	E la makasakup ding paganu king Kautusan nang Moises; nung mikasala la, miyatulan la e agpang king Kautusan a iti. Makasakup la ding Judio king Kautusan; nung mikasala la, miyatulan la agpang king Kautusan.
Romans	2	13	Uling aliwa ding makiramdam king Kautusan ding kilalanan nang matulid ning Dios nune ding tutupad kaniti.
Romans	2	14	E na la sasakupan ning Kautusan ding paganu, oneng agpang king katutubu rang kaugalian tutupad la king aduan na ning Kautusan, iti maging metung yang kautusan para karela agyamang alalu king lalam nang upaya ning Kautusan.
Romans	2	15	Pakilala na ning karelang panugali king makasulat ya ing Kautusan karing pusu ra. Ing karela munamang konsiensia ya ing patutu kaniti uling maralas na lang liligaligan ning karelang konsiensia, at neng misan pamayapan na ning karelang konsiensia ing dapat da.
Romans	2	16	Inya, agpang king Mayap a Balita a ipanaral ku, makanyan ing mapalyari king Aldo a atulan na ning Dios king kapamilatan nang Jesu-Cristo ing lihim dang isipan ding tau.
Romans	2	17	Oneng ngamung sumabi king ika Judio ka at magdipendi ka king Kautusan, at pagmaragul mu ing kaugnayan mu king Dios.
Romans	2	18	Balu mu ing kaburian na at akikilala mu ing mayap uling iti tuturu na keka ning Kautusan;
Romans	2	19	asisiguru mu king talataid na ka ning bulag, king metung kang sulu libutad ning karalumduman,
Romans	2	20	king metung kang talaturu karing mangmang, at talaturu da ring anak. Aintindian mu king atyu keka ing sablang beluan at katutuan uli na ning Kautusan.
Romans	2	21	Tuturu mu la ding aliwa, baket e mu turuanan ing kekang sarili? Ipanaral mu, E ka manako, oneng ika manako ka?
Romans	2	22	Ngamu, E ka makipangalugud, oneng ika makipangalugud ka? Kasusuklaman mu la ding idolo, oneng lulub kang manako karing templo?
Romans	2	23	Pagmaragul mu king atyu keka ing kautusan, oneng lalapastanganan mu ne man ing Dios king pamaglabag mu king Kautusan na?
Romans	2	24	Ing kasulatan sasabian na, King uli yu, ikayung Judio, insultuan de ring paganu ing lagyu na ning Dios.
Romans	2	25	Nung tutuparan me ing Kautusan, miririnan ulaga ing kekang pangasirkunsisyun; nung lalabagan mia mu rin ing Kautusan, mayap pang e na ka bitasang mesirkunsisyun.
Romans	2	26	Nung daraptan na ning metung a paganu a e mesirkunsisyun itang yuyutus na ning Kautusan, e ne wari kilalanan ning Dios bilang metung a mesirkunsisyun?
Romans	2	27	Inya ikayung Judio atulan da kayu ding paganu, uling lalabagan ye ing Kautusan agyamang misulat ya para kekayu at mesirkunsisyun kayu, kabang ila tutuparan da ing yuyutus na ning Kautusan agyamang e la mesirkunsisyun king laman.
Romans	2	28	Ninu ing tune Judio, ninu ing tune mesirkunsisyun? Aliwa mu kabud ing mibait karing pengaring Judio at mesirkunsisyun king katawan.
Romans	2	29	Ing tune Judio ya itang taung mibayu pusu at pilubluban. Ngana wari, itang mesirkunsisyun kilub, ing sirkunsisyun a pasari na ning Espiritu ning Dios, e ning Kautusan a makasulat king papil. Iti ya ing taung tatanggap kapurian king Dios at e karing tau.
Romans	3	1	Inya nanu ing igitan na ning Judio king paganu? Nanu ing ulaga ning pangasirkunsisyun?
Romans	3	2	Dakal a tutu! Mumunang dili, karing Judio na peniwala ning Dios ing amanu na.
Romans	3	3	O nu mong ding aliwa karela e la meging tapat king Dios? E na buring sabian niti king e ne maging tapat ing Dios king pengaku na!
Romans	3	4	Kapilan man e malyari iti! Manatili yang tapat ing Dios agyang maglaram la ding sablang tau, antimo ing masasabi king kasulatan, Kailangan kang mayakit matulid king kekang sasabian; sukat kang magtagumpe potang mibili ka king kapagsubukan.
Romans	3	5	Ngeni nung uli na ning kekatamung e ustung dapat mipakilala ing makatuliran nang dapat ning Dios, nanu ing asabi tamu? Asabi tamu kaya king ala yang hustisia ing Dios uling paparusan na katamo? (Makanyan lang mangatuliran deng tau.)
Romans	3	6	Kapilan man e tamu asabi ita! Nung e ya makatuliran ing Dios, makananu neng ayatulan ing yatu?
Romans	3	7	Oneng ngeni nung king kanakung pamaglaram lalu namang mipakilala ing katutuan na ning Dios king ikaligaya na, obat sukat ku pang miyatulan antimong makasalanan?
Romans	3	8	Nung makanyan, obat e tamu pa sabian, Tara, dapat tamung e mayap ban dakal ing mayap? Makanyan kanu ing tuturu mi ngarang manyira kekami ding aliwang tau! Miparusan la deti antimo ing karampatan karela.
Romans	3	9	Ngeni, itamu kayang Judio aigitan ta la ding paganu? Bitasang ali! Pepakilala ku na king ding Judio at ding paganu paraparehu la ngang atyu lalam nang upaya ning kasalanan.
Romans	3	10	Antimo ing sasabian ning Kasulatan: Alang taung banal, ala metung man;
Romans	3	11	alang makakilala ni alang manintun king Dios.
Romans	3	12	Pepainggulut la ding sablang tau king Dios; magkamali la ngan; alang darapat mayap, ala metung man.
Romans	3	13	Mengari la ding asbuk da king pantiun a makabuklat; mamagus karing dila ra ing kalaraman, ding labi ra kamandagan lang anti ding karing ubingan;
Romans	3	14	puru panagkas at peitan ing karelang sasabian.
Romans	3	15	Ala lang kapikakunuan makapanasakit at makamate;
Romans	3	16	king balang delanan da, milalakuan lang kasiran at kasakitan.
Romans	3	17	Lubus na lang milisia king dalan ning kapayapan,
Romans	3	18	ni ing Dios e re bitasang balung pitakutan.
Romans	3	19	Ngeni balu tamu king ing nanumang makalaman king Kautusan mangaintulid karing sasakupan na ning Kautusan ban ala lang dalan maniangkan ding sabla, at ban ing meto yatu mipailalam ya king kayatulan na ning Dios.
Romans	3	20	Uling alang taung mipatawaran a kasalanan king arapan na ning Dios king kapamilatan na ning pamanupad na king Kautusan; ing parasan na ning Kautusan ya ing mipakilala king mikasala ya ing tau.
Romans	3	21	Oneng ngeni mipakilala na ing paralan a gagamitan na ning Dios ba na lang ilapit keya ding tau at iting paralan makayaliwa ya king Kautusan agyang minie yang patutu ing Kautusan ampon ding propeta tungkul kaniti.
Romans	3	22	Lalapit na la ning Dios ding tau king sarili na king kapamilatan na ning kasalpantayanan da kang Jesu-Cristo. Daraptan na iti ning Dios karing sablang taung sasalpantaya kang Cristo. Paraparehu la ngan
Romans	3	23	ding sablang tau uling mikasala la ngan, at mirayu la king Dios a Talapagligtas da.
Romans	3	24	Oneng king grasya a matula nang binie ning Dios, i Cristo gewa na la ngan malaya ding tau at king kapamilatan nang Cristo Jesus, ding sabla ikua ra ngan milapit king Dios.
Romans	3	25	Telaga ne ning Dios bilang ain a kapamayaran ban king pamipatulu na king daya na mipatawaran la kasalanan ding tau king kapamilatan na ning pamanialpantaya ra keya. Depat na ning Dios iti ban ipakilala na ing kabanalan na. Kanitang minuna pibabata na la at e na la pinsinan ding kasalanan da ring tau;
Romans	3	26	oneng ngening kasalukuyan, papansinan na la ding kasalanan da ring tau ba nang pakilala ing kabanalan na. Makanyan nang papakit ning Dios king banal ya, at mipatawaran ya kasalanan ing balang tau king pamanialpantaya na kang Jesus.
Romans	3	27	Inya nanu mo ing malyari tamung ipagparangalan? Ala! At baket pin makanyan? Uli na ning mamintu tamu king Kautusan? Ali, nune ba tamung salpantaya.
Romans	3	28	Uling paniwalan tamu king pawalan neng kasalanan ning Dios ing tau king kapamilatan na ning kasalpantayanan, at e king pamanupad na king yuyutus na ning Kautusan.
Romans	3	29	Pota galang naman ing Dios para karing Judio ya mo? E ria naman kaya Dios ding paganu? Wa, Dios dia naman ding paganu,
Romans	3	30	uling metung ya mu ing Dios. At ilapit na la king sarili na ding Judio king kapamilatan na ning kasalpantayanan da, at makanyan munaman ing daptan na karing paganu.
Romans	3	31	Nung makanyan malyari ta ne kayang payalan ulaga ing Kautusan uli na ning kasalpantayanan a ite? Ali! E makanyan! Nune tutuparan ta ya ing Kautusan.
Romans	4	1	Nanung malyari tamung asabi tungkul kang Abraham a makatua na ning kekatamung lahi?
Romans	4	2	Nung mipawalan ya kasalanan i Abraham uli na ning depat na atin yang apagmaragul. Oneng ala yang apagmaragul arapan na ning Dios;
Romans	4	3	uling ing kasulatan sasabian na, Meniwala ya i Abraham king Dios, at uli na ning pamaniwala na kilala neng banal ning Dios.
Romans	4	4	Tatanggap yang upa ing taung magobra; e la regalu ding upa na nune sueldu lang mangaintulid keya.
Romans	4	5	Oneng ing taung manalig king kasalpantayanan at e king dapat na, at maniwala ya king Dios a makapamatawad karing makasalanan, kanita ing kasalpantayanan na ya ing kikilalanan na ning Dios bilang kapatawaran keya king arapan na.
Romans	4	6	Iti ya ing amanuan nang David kanitang migsalita ya tungkul king ligaya na ning taung tatanggapan na ning Dios bilang mipatawaran, e uli na ning nanumang depat nang mayap. Ngana,
Romans	4	7	Mapalad ya ing taung pepatawaran na ning Dios king keyang kamalian, at detang leko na na kasalanan!
Romans	4	8	Mapalad ya ing taung e na na singilan ning Ginu karing kasalanan na!
Romans	4	9	Bukud ya kayang kareng Judio iting sinabi nang David? Ali! Mangaintulid ya naman kareng paganu. Abanggit ta ne ing sasabian na ning kasulatan, Meniwala ya i Abraham king Dios at uli na ning kasalpantayanan na tinggap neng banal ning Dios.
Romans	4	10	Kapilan milyari iti? Bayu o kaybat nang mesirkunsisyun Abraham? Bayu; e kaybat.
Romans	4	11	Bandang tauli ya pa mu mesirkunsisyun at ing pangasirkunsisyun na metung yang palatandanan a patutu king ing kasalpantayanan na king Dios ya ing sangkan nung inya tinggap neng banal ning Dios kanitang e ya pa mesirkunsisyun. Makanyan yang malilyaring tata rang espiritual i Abraham ding sablang maniwala king Dios. At tatanggapan na lang banal ning Dios agyamang e la mesirkunsisyun.
Romans	4	12	E ku lalako king i Abraham tata ria naman ding mesirkunsisyun. Oneng e uli na ning pangasirkunsisyun da, nune uli na ning mabibie la agpang king kasalpantayanan a kalupa na ning kang Abraham kanita pang bayu ya mesirkunsisyun.
Romans	4	13	Pengaku na ning Dios kang Abraham at karing lahi na king ing yatu maging bandi ne. Miyabie ya iting pangaku e uli na ning pamamintu nang Abraham king Kautusan, nune uli na ning meniwala ya at tinggap neng banal ning Dios.
Romans	4	14	Uling nung ing pangaku na ning Dios miyabie mu karetang mamintu king Kautusan, mangabaldugan king alang ulaga ing pamanialpantaya na ning tau, at alang ulaga ing pangaku na ning Dios.
Romans	4	15	Gigisingan na mu ning Kautusan ing milalablab nang mua ning Dios; nung nukarin alang kautusan, ala munamang pamaglabag king kautusan.
Romans	4	16	Inya, makatalakad ing pangaku king kasalpantayanan ban makilala king ing pangaku metung yang grasya a babie nang alang bayad ning Dios, at makasadia ya para karing sablang lahi nang Abraham; e mu karelang mamintu king Kautusan nune pati na karetang ating kasalpantayanan a kalupa na ning kang Abraham. Tata ta ya ngan i Abraham;
Romans	4	17	antimo ing sasabian na ning kasulatan, Pepalyarian da kang tata ra ding dakal a bansa. Wa, tata ta ya ngan i Abraham king arapan na ning Dios nung kenu na binili ing kasalpantayanan na, ing Dios a pasubling mie karing mete at mumutus king pangalto da ring bage a e sadiang makalto.
Romans	4	18	Agyamang balamu alang kapalyarian itang panenayan nang Abraham, menaya ya pa mu rin at meniwala, at king anti kanitang paralan milyari yang tata da ring dakal a bansa antimo ing mipangaku keya kanitang misan: Ding lahi mu maging kasing dakal da la ring batuin.
Romans	4	19	Halus dinalan neng banua tua kanita; oneng e bitasang kinupas ing kasalpantayanan na inyang aisip na king halus gugupu ne, at king i Sarah ala ne king idad a malyari ya pang mikayanak.
Romans	4	20	Ditak man e ya milako kasalpantayanan i Abraham ni e ya migduda tungkul king pengaku na ning Dios keya; mirinan yang tetagan a lub king kasalpantayanan na at pepaligayan ne ing Dios.
Romans	4	21	Lubus ya kapaniwalan king agyu nang tuparan ning Dios ing pengaku na.
Romans	4	22	Uli na niti, king kapamilatan na ning kasalpantayanan na metanggap yang banal king Dios.
Romans	4	23	Ding amanung metanggap yang banal king Dios e la misulat para keya mung bukud.
Romans	4	24	Misulat la naman para kekatamung matanggap bilang banal king Dios uli na ning pamaniwala tamu king ya ing pepasubling mebie kang Jesus a Ginu tamu,
Romans	4	25	i Jesus a pete ra uli da ring kekatamung kasalanan, at mipasublian mie ba tamung mipawalan kasalanan.
Romans	5	1	Inya ngening mipatawaran na ing kasalanan tamu king kapamilatan na ning kasalpantayanan, mika kapayapan tamu king Dios king kapamilatan na ning Ginu tamung Jesu-Cristo.
Romans	5	2	King kapamilatan na ning kasalpantayanan tamu peparas nang Jesus kekatamu iting grasyang tatanggapan tamu ngening kasalukuyan. Inya ikakatula tamu ing kapanayan a atyu kekatamu, kapanayan king pangarakayanan tamu king ligaya na ning Dios!
Romans	5	3	Oneng aliwa mu iti ing malyari tamung ikatula. Malyari tamung tumula karing kekatamung kasakitan; balu tamu king ding kasakitan mamunga lang kapibabatan,
Romans	5	4	at ing kapibabatan mamungang tetagan; ing tetagan magdalang kapanayan,
Romans	5	5	at iti namang kapanayan e makabigu kekatamu uling tigtug na ning Dios ing lugud na karing pusu tamu king kapamilatan na ning Banal a Espiritu a babie na ning Dios kekatamu.
Romans	5	6	Uling kanitang kasalukuyan tamung alang akarapat, king panaun a tildu na ning Dios, mete ya i Cristo para karing taung makasalanan.
Romans	5	7	E mayan king ninuman ing paimate ya alang-alang king metung a taung makatuliran. Mekad para king metung a taung mayap ating bisang paisubu agyang king kamatayan.
Romans	5	8	Oneng mete ya i Cristo para kekatamu kanitang makasalanan tamu pa! At iti patunayan na king kaluguran na katamu ning Dios.
Romans	5	9	Anti na ning ngeni milapit ta na king Dios king kapamilatan na ning kamatayan nang Cristo, e kasi lalu tamung asisiguru king iligtas na katamu king mikakalabkab nang mua ning Dios!
Romans	5	10	Kanitang milabas meging kalaban na katamu ning Dios, oneng milapit tamu keya king kapamilatan na ning kamatayan ning Anak na. Ngening metanggap ta na king Dios, lalu tamung ayasahan ing miligtas tamu king kapamilatan na ning bie nang Cristo!
Romans	5	11	Aliwa mu yan; magsaya tamu king Dios king kapamilatan na ning Ginu tamung Jesu-Cristo uling king kapamilatan na meging kakaluguran na katamu ning Dios.
Romans	5	12	Dinatang ing kasalanan keti king yatu king kapamilatan na ning metung a tau, at ing kasalanan na migdalang kamatayan. Bilang bunga na niti, linaganap ing kamatayan king mabilug a ketawan, uling mikasala la ding sablang tau.
Romans	5	13	Atin nang kasalanan keti king yatu bayu ya pa miyabie ing Kautusan; oneng nung nu alang kautusan alang masasabing pamikasala.
Romans	5	14	Makanyan man manibat king panaun nang Adan angga king panaun nang Moises mig-ari ing kamatayan karing sablang tau pati na karetang e mikasala king pamaglabag king kautusan na ning Dios antimo ing pamaglabag nang Adan. I Adan larawan ne nitang metung a taung mipangakung datang.
Romans	5	15	Oneng e la miwawangis deting adua. Uling ing regalung kusa nang binie ning Dios e ne kalupa nitang kasalanan nang Adan. Tutu pin king mig-ari karing dakal a tau ing kamatayan uli na ning kasalanan na ning metung a tau. Oneng lalung maragul ing grasya na ning Dios at antimu rin itang regalung kusa nang binie karing dakal a tau king kapamilatan na ning grasya na ning metung a tau, i Jesu-Cristo.
Romans	5	16	Makayaliwa ya ing regalu na ning Dios ketang kasalanan na ning metung a tau. Kaybat nang merapat nitang metung mung kasalanan a ita, sinalisi ing kayatulan a magdalang kaparusan; oneng kaybat na ning anti kanitang dakal a pamikasala dinatang ne man ing grasyang e tamu pangaintuliran, at iti magdalang kapatawaran.
Romans	5	17	Wa, king kapamilatan na ning kasalanan ning metung mung tau karin megumpisa ing pamag-ari na ning kamatayan; oneng lalu namang maragul ing binunga na ning depat na ning katau, i Jesu-Cristo! Ding sablang tatanggap king maglapo nang grasya ning Dios at detang kikilalanan nang matulid mie la at makipag-ari king kapamilatan nang Cristo.
Romans	5	18	Inya nung ing metung a kasalanan migdalang kaparusan karing sablang tau, makanyan namang migdalang kapatawaran at bie karing sablang tau ing depat na ning katau.
Romans	5	19	At nung makananu lang meging makasalanan ding sabla uli na mu ning kapanialangsangan na ning metung a tau makanyan la namang mipatawaran ding sabla uli na ning kapamintuan na naman ning metung a tau.
Romans	5	20	Miyabie ya ing Kautusan ban miragdag ing pamikasala; oneng nung kapilan merakal ing kasalanan kanita naman lalung merakal ing grasya na ning Dios.
Romans	5	21	Inya nung makananung mig-ari ing kasalanan king kapamilatan na ning kamatayan, makanyan munaman mig-ari ing grasya na ning Dios king kapamilatan na ning kapatawaran ban kamtan tamu ing bie alang angga king kapamilatan nang Jesu-Cristo a Ginu tamu.
Romans	6	1	Nanu ngeni ing sabian tamu? King itamu manatili tamung mabibie king pamikasala ban kanita lalung dakal ing grasya na ning Dios?
Romans	6	2	E makanyan! Mete ta na king kasalanan, inya makananu tamung manatili pang mabibie king kasalanan?
Romans	6	3	E wari mituru kekayu king inyang mebinyag tamu at miyabe kang Cristo Jesus mebinyag tamu at miyabe king kamatayan na?
Romans	6	4	King matulid a pangasabi, inyang mebinyag tamu mikutkut tamung abe na at mirakayanan king kamatayan na ban nung makananu yang sinubling mebie king kapamilatan na ning maligaya nang upaya ning Ibpa, makanyan tamu munamang mibiebie king panibayung bie.
Romans	6	5	Uling nung mekiabe tamu kang Cristo king kamatayan na, makanyan tamu namang miyabe king pangasubli nang mebie.
Romans	6	6	Balu tamu king ing matua tamung pangatau mipaku yang kayabe nang Cristo king krus ban siran na ing upaya na niting katawan a makasalanan, at ba tamung miligtas king panga-ipus king kasalanan.
Romans	6	7	Potang ing tau mate ya ala ne king upaya na ning kasalanan.
Romans	6	8	Nung miyabe tamu king kamatayan nang Cristo, paniwalan tamung subli tamu namang mie kalupa na.
Romans	6	9	I Cristo, antimo ing balu tamu, king pangasubli nang mie, e ne mate kapilan man; ala neng upaya keya ing kamatayan.
Romans	6	10	Inyang mete ya, mete ya para king kasalanan; misan mu at para king sablang panaun. At ngeni mabie ya para king Dios.
Romans	6	11	Inya ikayu man ibilang yu nang mete para king kasalanan ing kekayung sarili, oneng mabie para king Dios king pangayabe yu kang Cristo Jesus.
Romans	6	12	Inya e na sukat mag-ari ing kasalanan karing katawan yung malalaso, at e yu na sukat panusigan ing e mayap nang pamitan
Romans	6	13	ni e yu na pakasangkapan king kasalanan ing isanu mang dake na ning kekayung sarili para magamit king isanu mang e mayap a parasan. Nune sukat yung ibie ing kekayung sarili king Dios bilang taung mete na, oneng mipasublian mie at isuku yung kabilugan keya ing sarili yu ban magamit king pamaniapat king matulid.
Romans	6	14	E na kayu pailalam pasibayu king upaya na ning kasalanan, uling ala na kayu ngeni king lalam nang upaya ning Kautusan nune atyu kayu lalam nang upaya ning grasya ning Dios.
Romans	6	15	Nanu ngeni? Uli mong ala ta na king lalam nang upaya ning kautusan nune atyu tamu king lalam nang upaya ning grasya, dapat ta nang pamikasala? Ali, e makanyan!
Romans	6	16	Tune balu yu king neng yayampang yu king aliwa ing kekayung sarili, antimong ipus, pa-ipus kayu king taung kekayung pamintuan: pa-ipus kayu king kasalanan at iti papunta king kamatayan o pa-ipus kayu king Dios at iti papunta naman king pangapatawad da ring kasalanan.
Romans	6	17	Oneng salamat king Dios! Agyamang kanitang misan meging ipus na kayu ning kasalanan, memintu kayung maniaman a lub karing turu a tinggap yu.
Romans	6	18	Meging malaya kayu king panga-ipus yu king kasalanan ban pa-ipus kayu king kabanalan.
Romans	6	19	(Gagamit kung karaniwan a amanu uli na ning katutubu yung keinan.) Kanitang misan sinuku yung lubus ing kekayung sarili king karinatan at kanawangan para king nasa a marok. Ngeni naman sukat yung isukung ganap ing kekayung sarili anting ipus na ning kabanalan.
Romans	6	20	Kanitang ipus na kayu pa ning kasalanan, tutu kayung mirayu king kabanalan.
Romans	6	21	Oneng nanu naman ing maging pakinabang yu king pamaniapat karing bage-bage a ngeni pikakarine yu? Alang aliwa nune ing kamatayan!
Romans	6	22	Oneng ngeni meging malaya na kayu king kasalanan at ipus na kayu ning Dios. Ing pakinabang yu ya ing pamibiebie a lubus makatalaga keya, at ing bunga na niti ya ing bie alang angga!
Romans	6	23	Ing bayad na ning kasalanan, kamatayan; oneng ing regalung kusa nang babie ning Dios ya ing bie alang angga kayabe nang Cristo Jesus a Ginu tamu.
Romans	7	1	Kapatad, asisiguru kung aintindian yu ining buri kung sabian kekayu, uling makaintindi kayu ngan tungkul king kautusan. Atin yang upaya ing kautusan king tau kaba mung mabie ya.
Romans	7	2	Metung a alimbawa: katungkulan na ning babaing talasawa, agpang king kautusan, ing maging tapat ya king asawa na kabang mabie ya ing lalaki; nung mate ne ing lalaki, e ne masasakup ing babai ketang kautusan a sasabing e ne malyaring kawanian ing asawa na.
Romans	7	3	Inya nung makiabe ya king aliwang lalaki kabang mabie ya pa ing asawa na, ausan neng makipag-lalaki ning kautusan; nung ing asawa na mete ne, metung neng babaing malaya, agpang king kautusan, at e ya mikakasalang makipangalugud, nung makiasawa ya king aliwang lalaki.
Romans	7	4	Tutu munaman ing anti kaniti para kekayu, kapatad ku. Mete na kayu naman para king Kautusan, uling dake na kayu ning katawan nang Cristo, at ngeni dake na na kayu nitang mipasublian mie ban mamunga kayung mayap a dapat para king Dios.
Romans	7	5	Uling kanitang mibiebie tamu, agpang king katutubu ning kekatamung pangatau, ding e mayap nang nasa a ginising na ning Kautusan ilang magobra karing kekatamung katawan at ing maging bunga na ya ing kamatayan.
Romans	7	6	Oneng ngeni malaya ta na king Kautusan, uling mete ta na ketang mekabihag kekatamu kanitang milabas. E ta ya susuyuan ing Dios lalam ning matuang tuntunan na ning kautusan a misulat, nune king bayung bie a babie na ning Espiritu.
Romans	7	7	Nanu ngeni ing malyari tamung sabian? King ing Kautusan makapalpikasala ya? Ali ya! Nung akilala ku nung nanu ing kasalanan, akilala ku uli na mu ning Kautusan. E ku sana ikuang abalu nung nanu ing manangkamin, nung ing Kautusan e na sinabi, E ka manangkamin.
Romans	7	8	Menakit dalan ing kasalanan para gisingan na kanaku king kapamilatan na ning kautusan ing miyayaliwang pamanangkamin. Nung alang kautusan, alang kasalanan.
Romans	7	9	Aku mismu kanitang misan mibiebie kung alang balu tungkul king kautusan; oneng inyang abalu ke ing kautusan, megumpisang tinubu kanaku ing pamikasala
Romans	7	10	at aku naman mete ku. At ing kautusan a kailangan magdalang bie kanaku kamatayan ing dela na.
Romans	7	11	Mirinan pamikatagun ing kasalanan at lininlang na ku king kapamilatan na ning kautusan; makanyan na kung pete.
Romans	7	12	Inya, ing Kautusan banal ya at ing kautusan banal ya, matulid ampon mayap.
Romans	7	13	E kasi ing mayap ya ing makirapat king kanakung pangamate? Ali! Ing kasalanan ya ing makirapat kaniti: kesangkapanan ne ning kasalanan ing mayap, at inatdanan na kung kamatayan ban makilala ing tune nang kabaldugan ning kasalanan. Inya, king kapamilatan na ning kautusan, lalu kung akikilala ing makatakut nang dewakan ning kasalanan.
Romans	7	14	Balu tamu king ing Kautusan tungkul ya karing bage espiritual; oneng aku tau kung ating kamatayan a mepisali antimong ipus ning kasalanan.
Romans	7	15	E ku aintindian ing mismung daraptan ku; uling e ku daraptan ing kailangan kung daptan, nune ing ararapat ku ya ing kabud ing kasaman ku.
Romans	7	16	Neng daraptan ku ing bage a e ku sukat daptan, mipakilala king tatanggapan kung ustu ya ing Kautusan.
Romans	7	17	Inya aliwa aku ing tune darapat kaniting bage; nune ing kasalanan a atyu kanaku.
Romans	7	18	Balu ku king alang kayapan a mayayakit kanaku, ngaku wari, king kanakung pangatau. Agyamang atyu kanaku ing bisang dapat king mayap, e ku ararapat.
Romans	7	19	E ku ararapat ing mayap a sukat kung daptan; nune ing ararapat ku ya ing e mayap a e ku buring daptan.
Romans	7	20	Nung ing e ku sukat daptan ya ing ararapat ku, mangabaldugan king aliwa na aku mismu ing darapat kaniti, nune ing kasalanan a atyu kanaku.
Romans	7	21	Iti ya ing prinsipyu a atuklasan ku: neng buri kung daptan ing mayap, ing e mayap ya ing malapit kanaku.
Romans	7	22	Ing mabilug kung pangatau tutula ya king kautusan na ning Dios.
Romans	7	23	Oneng akakit ku king ating aliwang prinsipyung magobra king kanakung pangatau a balamu metung yang prinsipyung pilit sasalangsang king didikta na ning lub ku. Gagawan na kung bihag niting prinsipyu na ning kasalanan a magobra king mabilug kung pangatau.
Romans	7	24	Inya tau kung tutung makalunus! Ninu ing magligtas kanaku king katawan a ini a atyu king upaya na ning kamatayan?
Romans	7	25	Salamat king Dios a darapat kaniti king kapamilatan nang Jesu-Cristo a Ginu tamu! Inya, iti ngeni ing kanakung kabilian: king sarili kung pamisip asuyuan ke ing kautusan na ning Dios, oneng ing maina kung pangatau susuyuan ne ing kautusan na ning kasalanan.
Romans	8	1	Inya e na la miyatulan kaparusan detang mabibie kang Cristo Jesus.
Romans	8	2	Ing kautusan ning Espiritu a babie king bie a makayabe kang Cristo Jesus, leko na ku king kautusan ning kasalanan at kamatayan.
Romans	8	3	Depat na ning Dios ing e na arapat ning Kautusan uli na ning keinan ning tau. Tinubud ne ning Dios ing Anak na a dinatang kalupa na ning taung makasalanan ban ilako na ing kasalanan. King kapamilatan na ning depat nang iti ning Dios perusan na ing kasalanan a magobra king keinan na ning tau
Romans	8	4	ban ing katuliran a aduan na ning Kautusan lubus matupad kekatamung mabibie agpang king Espiritu at e agpang king keinan na ning katutubung pangatau.
Romans	8	5	Uling detang mabibie ketang agkat na ning katutubu rang pangatau, mimisip la ketang aduan na ning katutubu rang pangatau. Detang mabibie naman king agkat na ning Espiritu, mimisip la agpang ketang kaburian na ning Espiritu.
Romans	8	6	Nung mimisip la ketang aduan na ning katutubung pangatau, ing pupulan da kamatayan at deta namang mimisip ketang aduan na ning Espiritu, bie at kapayapan ing karelang tanggapan.
Romans	8	7	Inya maging kalaban ne ning Dios ing taung mimisip ketang aduan na ning katutubu rang pangatau, uling iti e mamintu king kautusan na ning Dios, at king kamatutuanan e na agyung pamintuan.
Romans	8	8	Detang manusig king agkat na ning katutubung pangatau e re malyaring apaligayan ing Dios.
Romans	8	9	Oneng e kayu mabibie ketang aduan na ning katutubung pangatau, nune mabibie kayu ketang agkat na ning Espiritu, nung tune yang manuknangan kekayu ing Espiritu ning Dios. E ya kang Cristo ing e na panuknanganan ning Espiritu nang Cristo.
Romans	8	10	Nung manuknangan ya kekayu i Cristo, mate ya man ing katawan uli na ning kasalanan yu, mabie ya ing espiritu yu uling pepawalan na kayung kasalanan ning Dios!
Romans	8	11	Nung ing Espiritu na ning Dios a pepasubling mie kang Jesus, manuknangan ya kekayu, ing pepasubling mie kang Cristo pasublian na la namang mie ding katawan yung malalaso kapamilatan na ning Espiritu nang manuknangan kekayu.
Romans	8	12	Inya, kapatad, atin tamung katungkulan, oneng e para mibiebie ketang agkat na ning katutubung pangatau tamu.
Romans	8	13	Uling mate kayu nung mibiebie kayu ketang agkat na ning katutubung pangatau; nung king agkat na ning Espiritu papaten yu ing e mayap nang pamitan ning katawan, mie kayu.
Romans	8	14	Anak na la ning Dios detang tutuki king agkat na ning Espiritu ning Dios.
Romans	8	15	Uling ing Espiritu a binie na ning Dios kekayu e na kayu papalyarian ipus ba kayung pasibayung mangatmung takut; nune papalyarian na kayung maging anak na ning Dios. Potang ausan ta ya ing Dios: Tatang, Tatang ko!
Romans	8	16	patutuan na ning Espiritu ning Dios king kekatamung espiritu king itamu anak na katamu ning Dios.
Romans	8	17	At anti na ning anak na katamu, talapagmana na katamu ning Dios at kayabe na katamung talapagmanang Cristo; nung darake tamu king kasakitan nang Cristo, mirakayanan tamu naman king kaligayan na.
Romans	8	18	Isipan ku king ing daralanan tamung kasakitan ngening kasalukuyan a panaun e man sukat ipakilimpi king ligayang makapanaya a mihayag kekatamu king daratang a panaun.
Romans	8	19	Masipit na nang panenayan ning meto lelangan ing pamipakilala na ning Dios karing anak na.
Romans	8	20	E na sariling kaburian ning meto lelangan ing mabigu ya nune kaburian na ning Dios; oneng dininan neng kapanayan.
Romans	8	21	Uling ing meto lelangan maging malaya ya king panga-ipus na king kasiran, at mirakayanan ya ing kalayaan at kaligayan da ring anak na ning Dios.
Romans	8	22	Masalang balu tamu king angga ngening kasalukuyan sasaingsing ya ing meto lelangan king sakit a kalupa na ning metung a babaing manganak.
Romans	8	23	Oneng e mu bukud ing meto lelangan, itamung mirinan king Espiritu, antimong mumunang dili karing regalu na ning Dios, sasaingsing tamu naman kabang panayan tamu king Dios ing ibilang na katamung anak na, ing pangayatbus da ring kekatamung katawan.
Romans	8	24	Uling miligtas tamu, oneng atin ta pang kapanayan. Nung akakit ta na itang kekatamung panenayan, e na tune kapanayan ita. Ninu wari ing manaya ketang akakit na na?
Romans	8	25	Nung manaya tamu ketang e ta pa akakit, panayan tamu king mitmung kapibabatan.
Romans	8	26	King anti kanyan munamang paralan daratang ya ing Espiritu ban saupan na katamu uling tau tamung maina. Uling e tamu man balu nung makananu tamung sukat manalangin; oneng ing Espiritu ya mismu ing magparalampu arapan na ning Dios para kekatamu, king dalung a e ra man asabi ding amanu na ning tau.
Romans	8	27	Ing Dios a manakit angga na king kabubusalan na ning pusu ning tau balu na ing atyu king pilubluban na ning Espiritu; uling ing Espiritu ya ing magparalampu king arapan na ning Dios alang-alang king balen na at agpang king kaburian na.
Romans	8	28	Balu tamu king karing sablang bage darapat ya ing Dios para king ikakayap da ring malugud keya, ding inaus na at pinili agpang king parasan na.
Romans	8	29	Ila detang pinili na manibat na kanitang minuna at telaga nang maging tune nang kalupa ning Anak na ban ing Anak yang maging pangane da ring dakal a mikakapatad.
Romans	8	30	Inaus na la ning Dios detang telaga na para kaniti, at pepatawaran na la at dekayanan king kaligayan na.
Romans	8	31	King heganaganang iti, nanu ing malyari tamung asabi? Nung ing Dios atyu king panig tamu, ninu ing laban kekatamu?
Romans	8	32	E ne pepasubalian pati na ing sariling Anak na, nune inain ne para king ikakayap tamu! Nung pati Anak na binie na kekatamu, ipagkaymut na pa kaya kekatamu ing nanumang malyaring aibie na?
Romans	8	33	Ninu ing misuplung laban karing pinili na ning Dios? Nung ing Dios mismu pepayalan na na katamung kasalanan,
Romans	8	34	ninu pa ing makayatul kekatamu? I Cristo Jesus kaya? Aliwa! E mu ing mete ya para kekatamu; sinubli ya namang mie at atyu king banda nang wanan ning Dios at makisabi yang mayap para kekatamu!
Romans	8	35	Ninu mo ing ating upayang ikawani na katamu king lugud nang Cristo? Ing kaligaligan kaya, ing kasakitan, ing pangalupig, ing danup, ing kalubasan, ing panganib o ing kamatayan?
Romans	8	36	Antimo ing sasabian na ning kasulatan: Alang-alang kekayu makatibi kaming patitingapun king kamatayan; pekilupa da kami karing tupang malapit da nang katatan.
Romans	8	37	Ali! Uling karing sablang bage atin tamung ganap a tagumpe king kapamilatan nang Cristo a linugud kekatamu.
Romans	8	38	Matibe ku kapaniwalan king agyang ing kamatayan o ing bie man, ding anghel o ding aliwa pang upaya o sikanan karin banua, antimu rin ing nanuman king kasalukuyan o king daratang a panaun,
Romans	8	39	ing atyu babo o ing atyu lalam o ing nanumang melalang, e na katamu kapilan man malyaring ikawani king lugud na ning Dios kang Cristo Jesus a Ginu tamu.
Romans	9	1	Sasabian ku ing katutuan; talatuki na kung Cristo at e ku maglaram. Ing sarili kung konsiensia a pamahalan na ning Banal a Espiritu, patutuan na king e ku maglaram.
Romans	9	2	Ing buri kung sabian ya ini: tutu kung pagkalungkutan at alang kalupa ing kaplas ning pusu ku
Romans	9	3	para karing kapatad ku a kanakung sariling laman at daya. Maniaman ku lub tanggapan ing miparusan at mikawani ku kang Cristo, nung iti ya ing makasaup karela.
Romans	9	4	Ila ding taung pinili na ning Dios; inampun na la bilang sariling anak na at pepabalu na karela ing kaligayan na; tinatag na la ding kasunduan kayabe ra at binie ne karela ing Kautusan; atyu karela ing tune kapanyamban; tinggap da ing dakal nang pengaku ning Dios;
Romans	9	5	ila ding meging lahi ding pikabaluan a Hebreong penibatan da, at ing Cristo, king pangatau na, ibat ya king karelang lahi. Mipuri yang alang kapupusan ing Dios a mag-ari king sabla-sabla! Amen.
Romans	9	6	E ku sasabian king mebigu ing pangaku na ning Dios; uling e ding sablang memalen na ning Israel tau lang pinili na ning Dios
Romans	9	7	ni e la ngan anak na ning Dios ding lahi nang Abraham. Ngana ning Dios kang Abraham, Ding lahi nang Isaac ilang maging lahi mu.
Romans	9	8	Ing buri nang sabian niti king ding anak a mibait ketang natural a paralan e na la anak ning Dios; nune ding anak a mibait bilang bunga na ning pangaku ning Dios ila ding makilalang tune lahi.
Romans	9	9	Uling ing pangaku na ning Dios anti kanini: King karampatan a panaun magbalik ku at mikayanak neng lalaki i Sarah.
Romans	9	10	Oneng e mu ita, uling parehu la tata ding adua nang anak a lalaking Rebeca, i Isaac a penibatan tamu.
Romans	9	11-12	Ban ing pangapili na ning metung kareting adua lubus neng maging bunga ning sarili nang parasan ning Dios, sinabi na ning Dios kang Rebeca, Ing koya karing aduang den ya ing sumuyu king wali. Sinabi na iti bayu la pa mibait; bayu la mekagawang nanumang mayap o e mayap. Inya makayagpang ya ing pamamili na ning Dios ketang pamaniaus na at e ketang nanumang depat da.
Romans	9	13	Ngana ning kasulatan, Liguran ke i Jacob, oneng pikasaman ke i Esau.
Romans	9	14	Nanu ing asabi tamu tungkul kaniti? King mangabiran ya ing Dios? Ali ya!
Romans	9	15	Uling sinabi na kang Moises, Dinan keng lunus itang buri kung dinan, at lunusan ke itang buri kung lunusan.
Romans	9	16	Inya e makatalakad ketang buri na o daraptan na ning tau, nune bukud mu king lunus na ning Dios.
Romans	9	17	Uling nganang migsalita ning kasulatan king ari ning Ehipto, Gewa da kang ari ba da kang kasangkapanan king pamipakilala ku king kanakung upaya, at king pangahayag na ning kanakung lagyu king mabilug a yatu.
Romans	9	18	Inya dinan neng lunus ning Dios itang buri nang dinan at pasiasan ne buntuk itang buri na.
Romans	9	19	Malyaring ikutang na ning metung kekayu, Nung makanyan pala, obat pamarsalanan ne ning Dios ing tau? Ninu wari ing makatutul king kaburian na ning Dios?
Romans	9	20	Ninu mo ika, kakaluguran, para magsalita kang makanyan king Dios? Ing metung a lulanan a megawa king pila e na kukutang king taung ginawa keya, Obat makanyan mu kung gewa?
Romans	9	21	E wari ing taung gagawang lulanan atin yang upayang gumamit king pila agpang ketang buri na at gawang aduang lulanan king metung mung tumpuk a pila; ing metung magamit ya king espesyal a okasyun at ing metung naman para king karaniwan a pamangamit?
Romans	9	22	Makanyan munaman ing malyari tamung asabi tungkul king dapat na ning Dios. Birian nang ipakilala ing milalablab nang mua at ipakilala ing upaya na. Makanyan man maragul ing kapibabatan na karetang mangaintulid king milalablab nang mua, detang makasadia nang magisan.
Romans	9	23	Buri na namang ipakilala ing maragul nang kaligayan a mitugtug kekatamu a buri nang mirarasnan king lunus na, kekatamung sidia nang tanggap king kaligayan na.
Romans	9	24	Uling itamu ding inaus na; e mu ding ibat karing Judio nune ding ibat karing paganu munaman.
Romans	9	25	At iti ya ing sasabian na king libru ning Hosea, Ding taung sadiang e kaku, ausan ku lang Balen Ku, Ing bansang sadiang e ku kaluguran, ausan keng Ing kakung Pakamalan.
Romans	9	26	At king kabud lugal nung nu ra dimdam, Aliwa ikayu ing kakung balen, karin la mayaus anak ning Dios a mabie.
Romans	9	27	At migsalita ya i Isaias tungkul king Israel. Ngana, Agyang pang kasing dakal na la ning balas king pasigan ding memalen ning Israel, ditak la mu karela ding miligtas;
Romans	9	28	uling mabilis at mabagsik ing atulan ne ning Ginu ing kabilugan a yatu.
Romans	9	29	Kalupa na nitang sinabi na namang Isaias kanitang minuna, Nung ing Ginung Mayupayang tutu e na katamu likuananan lahi, mekad meging anti tamu king Sodoma; mekad meging kalupa na katamu ning Gomorra.
Romans	9	30	Nanu ing sabian tamu? Ding paganu a e naman magkapilit milapit king Dios ila kabud ding pepatawaran na king kapamilatan na ning kasalpantayanan,
Romans	9	31	samantalang e re atuklasan ding taung pinili na ning Dios a manintun kautusan a malyaring makapilapit karela king Dios.
Romans	9	32	Nanu ing meging sangkan? E la menalig king kasalpantayanan, nune ketang sariling dapat da. Mitisud la king batung makatisud
Romans	9	33	a amanuan na ning kasulatan, Lawan yu, ibili ke king Zion ing metung a batu a makatisud karing tau; metung yang batung makaragsa karela, oneng ing ninumang maniwala keya e ya mabigu.
Revelation	1	1	Iti ya ing kapahayagan na ning Dios kang Jesu-Cristo, at pepahayag na king talasuyu nang i Juan king kapamilatan na ning anghel na. Miyabie ya iting kapahayagan ban ipabalu la karing talasuyu na ning Dios ding bage a malapit nang mapalyari.
Revelation	1	2	Iti ya ing patutuan nang Juan tungkul king sablang ikit na, ing sinabi na ning Dios, at ing katutuan a pepahayag nang Jesu-Cristo.
Revelation	1	3	Mapalad la ding babasa king librung iti at ding makiramdam king ula a sinabi na at ding mamintu king makasulat! Uling malapit na lang mapalyari deting bage.
Revelation	1	4	Iti ibat kang Juan at parala ne karing pitung iglesia king probinsia na ning Asia: Miyabie sana kekayu ing grasya at kapayapan ning Dios, ing Dios ning kasalukuyan a panaun, ning milabas, at ning panaun a daratang, at ibat karing pitung espiritu a atyu arap ning tronu na,
Revelation	1	5	at ibat kang Jesu-Cristo, ing tapat a testigu, ing mumunang diling sinubling mebie at mag-ari karing sablang ari keti king yatu. Kaluguran na katamu at king uli ning kamatayan na gewa na katamung malaya karing kekatamung kasalanan,
Revelation	1	6	at gewa na katamung kayarian ding pari ban sumuyu king Dios na at Ibpa. Kang Jesu-Cristo ing ligaya at upaya angga king kapilan pa man! Amen.
Revelation	1	7	Pakatandanan yu iti: datang ya libutad da ring biga. Akit de ring sabla at pati na detang tinandus keya. Tumangis la ding sablang bansa na ning yatu uli na ning depat da kang Jesu-Cristo. Iti ya ing katutuan! Amen.
Revelation	1	8	Aku ing Alpha at ing Omega, ngana ning Ginung Dios a Mayupaya, ing Dios ning kasalukuyan, ning milabas, at ning panaun a daratang.
Revelation	1	9	Aku i Juan, ing kapatad yung kayabe king kekayung kasakitan at king kayarian nang Jesus at king pamibabata uli na ning pangayabe kang Jesus. Inugse ra ku king pulu ning Patmos uling penaral ku ing amanu na ning Dios at minie kung patutu tungkul kang Jesus.
Revelation	1	10	Aldo ning Ginu kanita inyang liban na ku ning Espiritu at kagulutan ku dimdam ke ing masikan a siwalang balamu trumpeta.
Revelation	1	11	Ngana, Isulat mu king libru ing akakit mu at iparala me karing pitung iglesia: king Efeso, Esmirna, Pergamo, Tiatira, Sardis, Filadelfia, at king Laodicea.
Revelation	1	12	Melikid ku ban lawan ing magsalita at ikit ku la ding pitung gintung tumpakan-sulu.
Revelation	1	13	Makatalakad ya libutad da reti ing metung a balamu lalaking makaimalan makaba angga karing sakung at ating gintung panaling makababat king salu na.
Revelation	1	14	Kasing puti na ning bulbul tupa o ning bulak ing buak na at milalablab lang anting api ding mata na.
Revelation	1	15	Kikinang la ding bitis na anting makintab a tangsung medalise king pugun, at bibiung anting danum a darabulbul ing siwala na.
Revelation	1	16	Atin yang tatalnan a pitung batuin king wanan nang gamat, at lulual ya king asbuk na ing espadang matalas at mingatba taram. At makasilo ya ing lupa na, anti ya king aslag ning aldo neng kaugtuan.
Revelation	1	17	Inyang ikit ke, miragsa kung anting mete king arap na. Pinatung ne kanaku ing wanan nang gamat at ngana, E ka tatakut. Aku ing Mumuna at ing Katataulian!
Revelation	1	18	Aku ing Mabie! Mete ku oneng ngeni mabie ku king kapilan pa man. Tatalnan ku ing kayupayan king kamatayan at king kakarinan da ring mete.
Revelation	1	19	Inya isulat mu ing akakit mu, ing mapapalyari ngeni, at ing mapalyari king daratang a panaun.
Revelation	1	20	Iti ya ing lihim dang kabaldugan ding pitung batuin a tatalnan ku king gamat kung wanan at ding pitung tumpakan-sulu: ding pitung batuin ila ding anghel da ring pitung iglesia, at ding pitung tumpakan-sulu ila kabud ding pitung iglesia.
Revelation	10	1	Kanita ikit ke ing aliwa pang mayupayang anghel. Kukuldas yang ibat banua. Makabalut yang biga at ating pinanari king kabuntukan na. Maslag yang anting aldo ing lupa na at anti lang asias a api ding bitis na.
Revelation	10	2	Tatalnan ne ing metung a malating librung makabuklat. Tiklu ne ing bitis nang wanan king dagat at ing kayli king gabun.
Revelation	10	3	Migsalita yang masikan at antimong galeung ning leon ing siwala na. At kaybat na nita, meramdam la ding pitung duldul.
Revelation	10	4	Sumulat ku sana kabud dimdam ku la ding pitung duldul oneng dimdam ke ing siwalang ibat banua. Ngana, Ilihim mu sana ing sinabi da ring pitung duldul; e mu susulat!
Revelation	10	5	At tinas ne ing wanan nang gamat ning anghel a ikit kung makatuklu babo ning dagat at gabun,
Revelation	10	6	at sinumpa ya king lagyu ning Dios a mabibie kapilan man, ing linalang king banua, yatu, dagat, at karing sablang bage atyu kareti. Nganang sinabi, E na lumuat!
Revelation	10	7	Kabud tiniupan ne ning kapitung anghel ing trumpeta na, daptan na na ning Dios ing lihim nang kapagnasan antimo ing sinabi na karing propetang talasuyu na.
Revelation	10	8	Kanita, dimdam ku ne namang migsalita kanaku ing siwalang ibat banua. Ngana, Lumapit ka king anghel a makatuklu babo ning dagat at babo ning gabun. Kuanan me ing makabuklat a librung tatalnan na.
Revelation	10	9	Lepitan ke iting anghel at inawad ke ing malating libru. Ngana kanaku, Kuanan me at kanan. Sunlam ya king dungus mu, oneng mayumu yang anting pulut panilan pangaras na king asbuk mu.
Revelation	10	10	At kinua ke at pengan ing malating libru. Mayumu yang anting pulut-panilan, oneng kabud ayakmul ke meslam ku dungus.
Revelation	10	11	Sinabi na pa kanaku, Kailangan king isalita mung pasibayu ing amanu na ning Dios tungkul karing miyayaliwang tau, bansa, salita, at karing ari.
Revelation	11	1	Kanita binie ne kanaku ning anghel ing metung a paniukad a balamu tukud at sinabi na, Talakad ka at sukdan me ing Templo ning Dios at ing altar at bilangan mu la ding sasamba karin.
Revelation	11	2	E mu na la susukdan ding patyu a atyu lual na ning Templo uling miyabie na la karing e kikilala king Dios. Dakurakan de reti ing Banal a Siudad kilub ding apat apulu't aduang bulan.
Revelation	11	3	Parala ku la ding adua kung testigu a makaimalan magaspang, at kilub ding libu aduang dalan at anam a pulung aldo ipanaral da ing amanu na ning Dios.
Revelation	11	4	Deting aduang testigu ila ding aduang tanaman a olibo at aduang pitutumpakan-sulu at atyu arap ning Ginu ning yatu.
Revelation	11	5	Nung sakaling buri da lang panasakitan, lumual karing asbuk da ing api a duluk karing masama karela. At king anti kaniting paralan karin la mate ding bisang makapanasakit karela.
Revelation	11	6	Atin lang upayang isara de ing banua ban e muran king panaun ning pamanaral da king amanu na ning Dios. Atin la namang upayang gawan dang daya ing danum at padalang salut king yatu kapilan man buri dang mapalyari.
Revelation	11	7	Kabud ayari da ing pamipatutu ra king katutuan, lunto ya ing animal a mabagsik a manibat king bangin at makilaban ya karela. Masambut la at apate na la niting animal,
Revelation	11	8	at mangapase la ding bangke ra king dalan na ning maragul a siudad a makasalikut king lagyung Sodoma o Ehipto. Keti ria naman pinaku king krus ing karelang Ginu.
Revelation	11	9	Kilub ding atlu at kapitnang aldo, ding bangke ra alben da la ring taung ibat karing miyayaliwang bansa, lahi, salita ampon balen, at e ra paintulut ing mikutkut la.
Revelation	11	10	Magsaya la ding tau na ning yatu uli na ning pangamate ra deting aduang propeta. Magpiesta la at mipapamie regalu uling deting aduang propeta ilang migdalang kasakitan karela.
Revelation	11	11	Kaybat da ring atlu at kapitnang aldo, binalik na ning Dios ing pangisnawa ra at tinikdo la. Mitakutan la ding sablang menakit karela.
Revelation	11	12	At kaybat, ding aduang propeta mekaramdam lang metung a masikan a siwalang menibat banua. Ngana, Manik kayu keni! At kabang makalawe la ding kalaban da, minukiat la banua king kapamilatan na ning biga.
Revelation	11	13	Minayun masikan king oras a ita at melasak ya ing kapulung dake na ning siudad, at pitu lang libu ding mete king ayun. Mitakutan la ding taung mitagan at pinuri da ing degulan na ning Dios ning banua.
Revelation	11	14	Metupad na ing kaduang sindak at malapit niang matupad ing katlu.
Revelation	11	15	Inyang tiniupan ne ning kapitung anghel ing trumpeta na, ating masikan a siwalang menibat banua. Ngana, Ing pamag-ari king yatu milipat na king kekatamung Ginu at king Cristo na. Mag-ari yang alang kapupusan!
Revelation	11	16	At migsakab la at sinamba king Dios ding aduang pulu't apat a makatuang makalukluk arap ning Dios.
Revelation	11	17	Ngarang sinabi, Pasalamatan da ka, O Ginung Dios a Mayupayang tutu, Dios king milabas a panaun, at ngening salukuyan, uling pepakit mu ing maragul mung upaya at megumpisa na kang mag-ari!
Revelation	11	18	Mimua la ding taung e kikilala king Dios, oneng dinatang na ing oras ning mua mu at ing pamanukum karing mete at ing pamamie ablas karing talasuyu mung propeta, karing sablang ating takut keka, marangal o kalulu man. Panaun na ban gisanan lang paten ding babie kasiran king yatu!
Revelation	11	19	Kanita mibuklat ya ing Templo ning Dios karin banua at ikit ke ing Kaban ning Kasunduan na. Sinalisi ing kildap, duldul, ing masikan a alingongo, ing ayun, at minuran dakal a yelu.
Revelation	12	1	Kanita linto ya king banua ing metung a makapagmulalang tanda: metung yang babaing makaimalan king aldo at makatuklu babo ning bulan. At atin yang labing aduang batuin ing koronang atyu king buntuk na.
Revelation	12	2	Malapit niang manganak; inya sasaingsing ya at kukulisak king pamiramdam na.
Revelation	12	3	Atin pang metung a tanda a linto king banua: metung yang maragul at malutung dragon. Atin yang pitung buntuk at apulung sagu; balang buntuk na atin yang korona.
Revelation	12	4	Keladkad na la ning iki na ding katlung dake karing batuin na ning banua at bildug na la king yatu. Kaybat na nita, tinalakad ya arap ning babaing malapit nang manganak ba neng kanan ing anak kabud mibait ya.
Revelation	12	5	At menganak yang metung a lalaki ing babai, oneng ating sinamsam king anak at dela ne king Dios at king tronu na. Ing anak a iti mitalaga yang mag-ari karing sablang bansa king kapamilatan na ning palupalung bakal.
Revelation	12	6	At tinakas ya ing babai papunta king disyerto; king lugal a sidia na ning Dios ban karin maingat ya kilub ding libu aduang dalan at anam apulung aldo.
Revelation	12	7	Kaybat na nita, mika gera karin banua! Mekilaban ya ing arkanghel Miguel at ding anghel na king dragon at karing kampun na.
Revelation	12	8	Mesambut ya ing dragon ampon ding kampun na at milako la lugal karin banua.
Revelation	12	9	Inugse re ing maragul a dragon, ing matuang ubingan a maki lagyung diablo o Satanas, ing maglinlang king mabilug a yatu. Inugse re king yatu at pati na ding kampun na.
Revelation	12	10	At dimdam ke ing siwalang masikan a ibat banua. Nganang sinabi, Dinatang na ing pamagligtas na ning Dios! Pepakit na ing upaya na bilang Ari at ing upaya na ning Cristo na! Uling tinabi ne ing misusuplung karing kapatad tamu arap ning Dios aldo't bengi.
Revelation	12	11	Migtagumpe la laban king diablo uli na ning daya ning Kordero at ning pamipatutu ra king katutuan; e ra pitakutan ing mate la.
Revelation	12	12	Inya magsaya kayu, ikong banua at ikong sablang manuknangan karela! Oneng makalunus ing maging kararasan yuyatu at dagat! Uling ing maragul nang mua ning diablo mibagsak kekayu. Uling balu na king ditak na mu ing panaun na.
Revelation	12	13	Inyang ikit na ning dragon king inugse re king yatu, tegal ne ing babaing menganak king anak a lalaki.
Revelation	12	14	Oneng mirinan yang aduang pakpak na ning maragul a agila ing babai ban makasulapo ya papunta king disyerto. Karin maingat ya kilub ding atlung banua ampon kapitna, at mirayu ya king pamanataki na ning ubingan.
Revelation	12	15	Uli na niti, ing asbuk ning ubingan pepalual yang danum a balamu ilug ba neng apaniud ing babai.
Revelation	12	16	Oneng linigtas ne ning yatu ing babai inyang mibuklat ing gabun a minalduk king danum a pepalual na ning dragon.
Revelation	12	17	King mua na ning dragon king babai, belikan na la ding mitagan a lahi na ning babai ban ilang pakilabanan na. Ila deti ring sablang mamintu king utus na ning Dios at manatiling tapat king katutuan a sinabi nang Jesus.
Revelation	12	18	At tinalakad ya ing dragon king pampang na ning dagat.
Revelation	13	1	At ikit keng sinaka king dagat ing metung a animal a mabagsik. Atin yang pitung buntuk at apulung sagu. Atin yang korona ing balang sagu na at makasulat ya king balang buntuk na ing lagyung lalapastangan king Dios.
Revelation	13	2	Kalupa yang animal a leopardo iting animal a mabagsik; atin yang bitis a kalupa da ring bitis na ning metung a oso at mengari yang asbuk na ning leon ing asbuk na. Binie na ning dragon king animal a mabagsik ing sikanan na, ing tronu na, at ing maragul nang kayupayan.
Revelation	13	3	Balamu atin yang sugat ing metung karing buntuk na a sukat nang ikamate; oneng kinayap ya iti. Mipamulala ya ing mabilug a yatu king mepalyari at tinuki la king animal a mabagsik.
Revelation	13	4	Simban de ring tau ing dragon uling binie na ing upaya na king animal a mabagsik. Simban dia naman ing animal a mabagsik. Ngara, Ninu ing kalupa na ning animal a mabagsik? Ninu ing makalaban king animal a mabagsik?
Revelation	13	5	Mipaintulutan ya ing animal a mabagsik a magsalitang e mayap at lapastangan king Dios, at sumakup kilub ding apat apulu't aduang bulan.
Revelation	13	6	Lepastangan ne ing Dios, ing lagyu na, ing tuknangan na, at ding sablang atyu banua.
Revelation	13	7	Mipaintulutan ya namang lumaban at maniambut karing anak na ning Dios, at mirinan ya namang katuliran sumakup king balang lahi, bansa, salita, at balen.
Revelation	13	8	Samban de ring sablang mabibie keti king yatu; detang e misulat a lagyu king libru na ning bie bayu ya melalang ing yatu. Ingatan ne ning Korderong pete ra iting libru.
Revelation	13	9	Makiramdam kayu, nung atin kayung balugbug!
Revelation	13	10	Ing ninumang mitalagang mabihag, mabihag ya; ing makamate king espada, king espada ya naman mate. Iti maniawad kapibabatan at kasalpantayanan karing pinili na ning Dios.
Revelation	13	11	Kanita ikit ke ing metung pang animal a mabagsik a linto king yatu. Atin yang aduang sagu a kalupa da ring sagu na ning biserung tupa, at magsalita yang antimo ing dragon.
Revelation	13	12	Gagamitan na ing sablang kayupayan na ning minunang animal a mabagsik kabang makalawe ya keya ing minunang animal a mabagsik. Pinilit na la ding sablang tau na ning yatu ban samba king minunang animal a mabagsik a ating maragul a sugat a kinayap na.
Revelation	13	13	Makapagmulala ing milagrung depat na ning kaduang animal a mabagsik king akakit da ring tau uling pati api apapatipan nang ibat banua.
Revelation	13	14	Alinlang na la ding tau king yatu uli na ning milagrung depat na arap ning minunang animal a mabagsik. Ayagkat na la ban gawang larawan na ning minunang animal a mabagsik a mesugat king espada at ngeni mayap na.
Revelation	13	15	Mipaintulutan ya naman ing kaduang animal a mabagsik munie pangisnawa king larawan na ning minunang animal a mabagsik ban makapagsalita ya, at apapate ding sablang e bisang samba kaniti.
Revelation	13	16	Sapilitan na lang tetakan ning animal a mabagsik ding sablang tau king wanan dang gamat at kanuan, marangal la man o alang dangalan, masalapi o pakakalulu, ipus o malaya.
Revelation	13	17	Alang makasali o makapamisali subali mu nung makatatak ya keya ing lagyu na ning animal a mabagsik o ing katumbas nang numero niti.
Revelation	13	18	Mamawad kabiasnan iti. Malyari nang abalu ning ninumang biasa ing kabaldugan na ning numero a katumbas na ning lagyu na ning animal a mabagsik, uling ing numero lagyu ne ning metung a lalaki. Ing numero na 666.
Revelation	14	1	Kanita miglalawe ku at ikit ke ing Kordero; makatalakad ya king Bunduk ning Zion. Kayabe na la ding dinalan apat apulu't apat a libung tau. Makatatak ya karing kanuan da reti ing lagyu na ning Kordero at ing lagyu na ning Ibpa na.
Revelation	14	2	At dimdam ke ing metung a siwalang menibat banua a kalupa na ning biung ning danum a darabulbul at mananabu king libis na ning bangin at ning masikan a duldul. Kalupa ne ning musika da ring manigtigan king alpa ing siwalang dimdam ku.
Revelation	14	3	Magkanta lang bayung kanta king arap ning tronu at king arap ding apat a mabie lelangan at ding aduang pulu't apat a makatua. Alang aliwang makaintindi king kanta da, nune mu ding dinalan apat apulu't apat a libung miligtas king yatu.
Revelation	14	4	Ila deti ring lalaking e mika kaugnayan karing babai; birhen lang lalaki. Tutuki la king Kordero nukarin ya man munta. Meyatbus la karing tau ban maging mumuna lang ain king Dios at king Kordero.
Revelation	14	5	E la bitasang miglaram; ala kang apintas karela nanuman.
Revelation	14	6	Kanita ikit ke ing metung pang anghel; matas ya sulapo. Darala na ing e kukupas a Mayap a Balita ban sabian na karing tau keti king yatu, karing sablang bansa, lahi, salita, at balen.
Revelation	14	7	Nganang sinabing masikan, Pitakutan ye ing Dios at purian ye, uling dinatang na ing oras na ning pamanatul na. Samban ye ing Dios a linalang king banua, king yatu, king dagat, at karing sibul ning danum!
Revelation	14	8	Selisian ne ning kaduang anghel a migsalitang anti kanini, Mibagsak ne ing mayupayang bansang Babilonia a minie alak karing sablang tau, ing alak ning manong nang pita ning laman a pilit nang pepainum karela!
Revelation	14	9	Selisian na la ning katlung anghel ding aduang mumunang anghel at sinabi nang masikan, Ing ninumang samba king animal a mabagsik at king larawan na at tanggap tatak king kanuan na o gamat,
Revelation	14	10	minum ya naman king alak na ning Dios, ing alak na ning mua na a bilus nang alang samut king kopa na. Pasakitan na la king api at asupri king arap ning Kordero at arap ding anghel a banal.
Revelation	14	11	Ing asuk ning aping pasakit karela manatili kapilan man. Ala lang kapasnon aldo't bengi ding sasamba king animal a mabagsik at king larawan na at ing ninumang tatanggap king tatak na.
Revelation	14	12	Inya kailangan lang magpakatatag ding pinili na ning Dios, ding tutupad karing utus na, at tapat kang Jesus.
Revelation	14	13	At dimdam ke ing metung a siwalang ibat banua. Ngana, Isulat mu iti: Ibat ngeni mapalad la ding mamate susuyu king Ginu. Wa, ngana ning Espiritu, mipaynawa la king karelang mabayat a obra, uling tuki karela ing bunga na ning dapat da.
Revelation	14	14	Kanita miglalawe ku at ikit ke ing maputing biga. Makalukluk ya babo na ning biga ing metung a lelangan a lulupang tau. Atin yang koronang gintu at atin yang tatalnan a lait a mataram.
Revelation	14	15	At atin pang metung a anghel a ikit kung linual king templo. Nganang migsalitang masikan king makalukluk king biga. Gamitan mu ne ing kekang lait; mupul na ka uling dinatang na ing oras na ning pamamamupul. Matua na ing palutan king yatu!
Revelation	14	16	Inya itang makalukluk babo ning biga ginamit ne ing lait na at mepalut ing pupul king yatu.
Revelation	14	17	At atin pang anghel a ikit kung lulual king templo na ning banua; atin ya namang tatalnan a lait a mataram.
Revelation	14	18	Ibat king altar, linual ya ing metung pang anghel. Ya ing manibala king api. Nganang migsalitang masikan king anghel a ating lait a mataram, Gamitan mu ne ing kekang lait at pupulan mu na la ding ubas karing ubasan na ning yatu uling malulut na la!
Revelation	14	19	Inya ginamit ne ning anghel ing lait na; pinupul na la ding ubas at inatsa na la king pipamaslan ubas a ya pin ing mua na ning Dios.
Revelation	14	20	Mepasla la ding ubas king pipamaslan lual ning balen at ibat king pipamaslan minagus ing daya, aduang dalan a milya king kaba at limang talampakan king lalam.
Revelation	15	1	Kanita ikit ke ing metung pang maragul at makapagmulalang tanda king banua; pitu lang anghel a magdalang pitung salut. Ila deti ring katataulian karing salut, uling kareti miyangganan ing mua na ning Dios.
Revelation	15	2	Atin kung ikit a balamu dagat a kristal a milalablab. Ikit ku la naman ding migtagumpe laban king animal a mabagsik at king larawan na at laban king maki lagyung katumbas na ning numero. Makatalakad la king dagat a balamu kristal; tatalnan da la ring alpang binie na ning Dios.
Revelation	15	3	Kakanta de ing kanta nang Moises a talasuyu na ning Dios, at ing kanta na ning Kordero. Ngana, O Ginung Dios a Mayupayang tutu, marangal la at makapagmulala ding kekang dapat! O Ari ding bansa, matulid la at katutuan ding kekang dalan!
Revelation	15	4	Ninu ing e tumakut keka, O Ginu? Ninu ing e munie kapurian king kekang lagyu? Uling ika mung bukud ing banal! Lumapit la at samba keka ding sablang bansa, uling ikit da la ring matulid mung dapat.
Revelation	15	5	Kaybat na nita, ikit keng mibuklat ing Templo ning Tolda ning Kasunduan ning Dios at ning tau.
Revelation	15	6	Linual la king Templo ding pitung anghel a magdalang pitung salut. Makaimalan lang malinis at maputing telang linen. Atin lang tali a gintu king salu.
Revelation	15	7	Binie na la ning metung karing apat a lelangan a mabie ding pitung silyo gintu. Mitmu la deti king mua na ning Dios a mabie kapilan man.
Revelation	15	8	Kinatmu ya ing Templo king asuk a manibat king ligaya at upaya na ning Dios, at alang makalub king Templo anggang e la metupad ding pitung salut a darala ra ding pitung anghel.
Revelation	16	1	Kanita dimdam ke ing metung a masikan a siwala king Templo. Nganang sasabi karing pitung anghel, Mako na kayu at itugtug yu king yatu ing mua na ning Dios a makaratuk karing pitung silyo!
Revelation	16	2	Meko ya ing mumunang anghel at tigtug na king yatu ing laman na ning silyo na. Mika kaplas la at makapandiring sugat ding taung ating tatak ning animal a mabagsik at ding sinamba king larawan na.
Revelation	16	3	Kanita tigtug na ning kaduang anghel ing laman na ning silyo na king dagat. Meging daya ing danum, anting daya na ning taung mete at mete la ding sablang mabibie king dagat.
Revelation	16	4	Kanita tigtug na ning katlung anghel ing laman na ning silyo na karing ilug at karing sibul, at meging daya munaman ing danum da.
Revelation	16	5	Dimdam keng migsalita ing anghel a manibala king danuman. Ngana, Ika ing Banal a mabibie ngeni at king panaun a milabas! Makatuliran ka king gewa mung pamanatul.
Revelation	16	6	Dininan mu lang daya ban inuman da uling peparayan da la ring taung pinili mu at ding propeta. Ita ya ing mangaintulid karela!
Revelation	16	7	At dimdam ke ing metung a siwalang ibat king altar. Ngana, Wa, Ginung Dios a Mayupaya, tune matulid la at makatud ding kekang pamanatul!
Revelation	16	8	Kanita tigtug na ning kapat a anghel ing laman na ning silyo na king aldo. At mirinan yang kapaintulutan ing aldo ban silaban na la ding tau king kapamilatan na ning pali na.
Revelation	16	9	Mesilab la ding tau king mabagsik a pali at piniumpa re ing lagyu na ning Dios a maki upayang parala kareting salut. Oneng e la bisang sumisi at gumulut king karelang pamikasala at e bisang munie kapurian king Dios.
Revelation	16	10	Kanita tigtug na ning kalimang anghel ing laman na ning silyo na king tronu na ning animal a mabagsik, at meralumdum ya ing kayarian na. Kinet da la ring tau ding labi ra king uli na ning sakit,
Revelation	16	11	at piniumpa re ing Dios uli na ning daralanan dang kasakitan at uli da ring sugat da. Makanyan man e la sinisi at e la ginulut king e mayap dang dapat.
Revelation	16	12	Kanita tigtug na ning kanam a anghel ing laman na ning silyo na king maragul nang Ilug ning Eufrates. Melangi ya ing ilug at mika dalan para karing aring manibat king aslagan.
Revelation	16	13	At ikit ku lang lulual king asbuk na ning dragon, ning animal a mabagsik, at ning e tutung propeta, ding atlung marawak a espiritung balamu tugak.
Revelation	16	14	Ila ding espiritu da ring demonyu a makarapat milagru. Libutan da la ring sablang ari na ning mabilug a yatu ban tipunan da la para king labanan king marangal nang Aldo ning Dios a Mayupayang tutu.
Revelation	16	15	Makiramdam kayu! Datang kung anting mapanako! Mapalad ya itang manatiling makagising at makapiblas; e ya lumakad lubas at e ya mipakarine karing manakit keya.
Revelation	16	16	Inya ding espiritu tinipun da la ring ari king lugal a ausan dang Armagedon king salitang Hebreo.
Revelation	16	17	Kanita tigtug na ning kapitung anghel ing laman na ning silyo na king angin. Ating masikan a siwalang menibat king tronu na ning Templo. Ngana, Metupad na!
Revelation	16	18	At mengildap, menuldul, at minayun masikan; ayun a alang kalupa king mabilug nang istoria na ning meto ketawan. Talagang masikan ya iting ayun!
Revelation	16	19	Mepirasu yang atlung dake ing maragul a siudad, at melasak la ding sablang siudad king mabilug a yatu. E ya miligtas king parusa na ning Dios ing pikabaluan a Babilonia; pepainum ne iti king alak na ning mua na.
Revelation	16	20	Limbug la ding sablang pulu at ding sablang bunduk.
Revelation	16	21	Minuran yelung mangaragul a tipak a titimbang halus limang pulung kilu balang metung at mibagsakan la ding tau. Penagkasan de ring tau ing Dios uli na niting salut, uling tune yang makapangilabut iting salut!
Revelation	17	1	Kanita ing metung karing pitung anghel a magdalang pitung silyo linapit ya kanaku at ngana, Mekeni, ipakit ku keka nung makananu yang miparusan ing pamuntuk da ring babaing magtinda king katawan na a makalukluk lele da ring dakal a ilug.
Revelation	17	2	Mekipangalugud la keting babai ding ari na ning yatu, at melasing la ring sablang tau keti king yatu king alak ning pamakipangalugud na.
Revelation	17	3	Kanita liban na ku ning Espiritu at dela na ku ning anghel king disyerto. Ikit ke karin ing metung a babaing makasake king malutung animal a mabagsik a ating pitung buntuk at apulung sagu. Makasulat la king mabilug nang katawan ding sablang amanung lalapastangan king Dios.
Revelation	17	4	Makaimalan yang malutu at kule ubi ing babai; mipalamutian ya king gintu, karing mangamal a batu, at perlas. Tatalnan ne ing metung a gintung kopa a mitmu karing makasumaming bage at king karokan na ning pamakipangalugud na.
Revelation	17	5	Makasulat ya king kanuan na ing lagyung ating lihim a kabaldugan: Ing pikabaluan a Babilonia, ing ima ding babaing magtinda king katawan da at ning sablang manong keti king yatu.
Revelation	17	6	At ikit keng melasing iting babai king daya da ring pinili na ning Dios at king daya da ring martir; ding pete ra uli na ning katapatan da kang Jesus. Mengapamulala ku inyang ikit ke.
Revelation	17	7	Nganang kinutang kanaku ning anghel, Obat mengapamulala ka? Sabian ku keka ing lihim nang kabaldugan ning babai at ing sasaken nang animal a mabagsik a ating pitung buntuk at apulung sagu.
Revelation	17	8	Ing animal a mabagsik a ikit mu mebie ya ketang minuna oneng mete ne ngeni; lunto yang pasibayu ibat king bangin at papunta ya king kasiran. Ding taung mabibie king yatu a e makasulat a lagyu king libru na ning bie ibat na inyang melalang ya ing yatu, mangapamulala la kabud akit de iting animal a mabagsik uling mete ne, oneng ngeni pasibayu yang lunto.
Revelation	17	9	Iti maniawad kabiasnan at pamanalastas. Ding pitung buntuk ila ding pitung bunduk-bundukan a luluklukan na ning babai. Lalarawan da la naman ding pitung ari:
Revelation	17	10	mibagsak na la ding lima karela; mag-ari ya pa ing metung at e ya pa linto ing katataulian. Pangalto na, manatili ya mung saguli.
Revelation	17	11	Ing animal a mabagsik a mebie king misan a panaun at ngeni mete na, ya ing kawalung ari at makakayabe ya karing pitu. Papunta ya king kasiran.
Revelation	17	12	Ding apulung sagu a ikit mu ila ding apulung ari a e pa mimiral, oneng atin lang upayang manibala kilub ning metung a oras kayabe ning animal a mabagsik.
Revelation	17	13	Metung mu ing buri da reting apulu, at ibie da king animal a mabagsik ing karelang kayupayan at sikanan.
Revelation	17	14	Pakilabanan de ing Kordero; oneng sambutan na la ning Kordero uling ya ing Ginu da ring sablang ginu at Ari da ring sablang ari. Akayabe na la king pamagtagumpe ding meyaus, mepili, at tapat nang talatuki.
Revelation	17	15	Ngana na naman ning anghel kanaku, Ing ikit mung ilug a luluklukan na ning babai, tau la, bansa la, lahi la, at salita.
Revelation	17	16	Ding apulung sagu at ing animal a mabagsik a ikit mu pikasaman de ing abaing magtinda king katawan na. Samsaman da ing sablang pibandian na at lakuan deng lubas; kanan da ing laman na at silaban da ing mitagan.
Revelation	17	17	Uling binili na ning Dios karing pusu ra ing kaburian na ban misanmetung lang tupad at ibie da king animal a mabagsik ing kayupayan da angga king mipamintuan la ding amanu na ning Dios.
Revelation	17	18	Ing babaing ikit mu ya ing pikabaluan a siudad a sasakup karing ari na ning yatu.
Revelation	18	1	Kaybat na nita, ikit keng titipang ibat banua ing metung pang anghel a ating maragul a kayupayan. Mesala king mabilug a yatu uli na ning kaningningan na.
Revelation	18	2	Ngarang kinulisak masikan, Mibagsak ne ing pikabaluan a Babilonia! Tuknangan da nia mu ngeni ding demonyu, lugal de ring e mayap a espiritu, at pugad ding marinat, at makasumaming ayup.
Revelation	18	3	Uling pepainum na la ding sablang bansa king alak na ning pamakipangalugud na. Mekipangalugud la king Babilonia ding ari na ning yatu at misalapi la ding komersianti keti king yatu uli na ning hilig na king laman.
Revelation	18	4	At dimdam ku ne naman ing metung pang siwalang ibat banua. Ngana: Kabalen ku, dumayu kayu king Babilonia. E kayu makiyabe king pamikasala na, ban e kayu miparusan kayabe na!
Revelation	18	5	Uling susukdul king banua ing kasalanan na, at e na akalinguan ning Dios ing dewakan na.
Revelation	18	6	Gawan yu king Babilonia itang kekayu gewa na; ablasan yung dobli ing depat na kekayu. Katmuan ye ing kopa na king inuman a maygit a pait king singkap na para kekayu.
Revelation	18	7	Nung makananu yang migpasasa at migmatas, makanyan munaman ing ibie yung kasakitan at kalungkutan king Babilonia. Uling maralas nang sasabian, Makalukluk kung anting reyna; e ku mebalu, e ku takman kapilan man ing kalungkutan!
Revelation	18	8	Uli na niti, datang la king Babilonia king misan mung aldo ding salut: sakit, lungkut, at danup. At masilab ya king api, uling mayupaya ya ing Ginung Dios a mamatul king Babilonia.
Revelation	18	9	Kumiak la at tumangis ding ari na ning yatu, ding mekipangalugud at mekiabe king Babilonia king kanawangan, kabud akit da ing asuk na ning masisilab a siudad.
Revelation	18	10	Pakarayu-rayu ra Babilonia uli na ning takut dang midame la king daralanan nang parusa. Sabian da, Makatakut! Makapangilabut ing kasakitan a digpa king mayupayang siudad ning Babilonia kilub na mu ning metung a oras!
Revelation	18	11	At tumangis la at lungkut ding komersianti na ning yatu uling ala nang sali king titinda ra.
Revelation	18	12	Ala nang sali king tinda rang gintu, pilak, mangamal a batu at perlas; imalan a linen, seda, telang kule ubi, at malutu; mabanglung tanaman, garing, dutung a primera klasi, tangsu, bakal, at marmol;
Revelation	18	13	kanela, miyayaliwang paniangkap, insenso, mira, at olibano; alak at laru, arina at trigu, baka at tupa, kabayu at karwahe, ipus at pati na bie ning tau.
Revelation	18	14	Sabian da ring komersianti, Ala na la ngan ding bage-bage kapad mu; e mu na akit kapilan man ing pibandian mu at leguan uling mebating na ngan!
Revelation	18	15	Ding komersianting misalapi uli na ning pamangomersyu ra king siudad a iti dumayu la king Babilonia uli na ning takut dang miyawa king kasakitan na. Kumiak la at tumangis,
Revelation	18	16	at sabian da, Makapangilabut ing milyari king siudad a pikabaluan a mimalan linen at telang kule ubi at malutu, maka alahas gintu, mangamal a batu at perlas!
Revelation	18	17	Uling kilub na mu ning metung a oras limbug anting bula ing sabla! King makarayu, linawe la ding kapitan da ring barku, ding pasahero, ding marino, at ding sablang mangabiayan king dagat.
Revelation	18	18	At tengisan de ing masisilab a siudad kabang akakit da ing asuk a manibat karin. Ngara, Ala yang kalupa keti king yatu iting pikabaluan a siudad!
Revelation	18	19	Dininan da lang alikabuk ding buntuk da. Ngarang sinabi kabang kikiak la at manangis, Makatakut! Makapangilabut ing milyari king pikabaluan a siudad! Misalapi la ding sablang sinadsad king pampang na! Oneng kilub na mu ning metung a oras mewala ing sablang pibandian na!
Revelation	18	20	Magsaya ka, O banua, uli na ning pangalasak na! Magsaya kayu ikayung mepili, apostol at propeta! Inatulan na ne ning Dios uli na ning depat na kekayu!
Revelation	18	21	Kanita ing metung a mayupayang anghel dinamput yang batu a kalupa na ning maragul a gilingan a batu. Besibas ne iti king dagat at agnan nang sinabi, Makanyan yang mibagsak ing pikabaluan a siudad na ning Babilonia at e yu ne akit pasibayu!
Revelation	18	22	E yu na damdaman ing musika da ring manigtigan alpa, ding magkanta, ding musikong manigtigan plauta at trumpeta! E yu na la akit pasibayu ding mangagaling a pangamat king nanumang obra, at e yu na damdaman ing inge da ring gilingan.
Revelation	18	23	E na ka pasibayung miyaslagan agyang king metung mung sulu; e na maramdam ing tula da ring kakasal, uling meging mayupaya la king mabilug a yatu ding kekang komersianti, at gewang kalulu ding sablang bansa king pamaglinlang mu!
Revelation	18	24	Miparusan ya ing Babilonia uling meyakit king Babilonia ing daya da ring propeta, ding pinili na ning Dios, at ding sablang pete ra keti king yatu.
Revelation	19	1	Kaybat na nita, dimdam ke ing balamu metung a masikan a kulisak ding dakal a tau karin banua. Ngarang sasabi, Purian ya ing Dios! Ing kaligtasan, ligaya at upaya bukud mung king kekatamung Dios!
Revelation	19	2	Makatud la at matulid la ding pamanatul na! Inatulan ne ing kabalitan a babaing magtinda king katawan na a minyira king yatu king kapamilatan ning pamakipangalugud na. Perusan ne ning Dios uling pete na la ding talasuyu na ning Ginu!
Revelation	19	3	Pasibayu dang sinabing masikan, Purian ya ing Dios! Mukiat angga king alang angga ing asuk ning masisilab a siudad a pikabaluan!
Revelation	19	4	Migsakab la ding aduang pulu't apat a makatua at ding apat a mabie lelangan at sinamba la king Dios a makalukluk king tronu. Ngara, Amen! Purian ya ing Dios!
Revelation	19	5	At ating migsalita king tronu. Ngana, Purian ye ing kekatamung Dios, ikayung sablang talasuyu na at ikayung sablang tau, marangal o alang dangalan a maki takut king Dios!
Revelation	19	6	Kaybat, dimdam ku ing mikakametung dang kulisak ding dakal a tau; anti ya waring inge na ning danum a darabulbul a agus at kalugkug ning mangatning duldul. Ngara, Purian ya ing Ginu! Uling mag-ari ya ing Dios a Mayupayang tutu!
Revelation	19	7	Sukat tamung magsaya at tumula at ibie ing ligaya king Dios! Uling malapit na ing kasal na ning Kordero; makasadia ne ing babaing kakasal na.
Revelation	19	8	Binie na na ning Dios king babaing kakasal na ing malinis at maputing imalan ban isulud na. (Ing imalan ya ing mayap dang dapat ding pinili na ning Dios.)
Revelation	19	9	At sinabi na kanaku ning anghel, Isulat mu iti: Mapalad la ding mekumbirang makipangan king kasal na ning Kordero. Tiglung na pa, Deti ilang tune amanu na ning Dios.
Revelation	19	10	Migsakab ku king arap ban samban ke. Oneng sinabi na kanaku, E mu daraptan yan! Kalupa mu ku namang talasuyu at kapatad ding minie patutu tungkul kang Jesus. Ing Dios ya ing samban mu! Uling ing mihayag a katutuan tungkul kang Jesus ya ing kalamnan na ning sablang sinabi ra at sinulat ding propeta.
Revelation	19	11	Kaybat na nita, ikit keng mibuklat ing banua at ikit ke ing kabayung maputi. Ausan deng Tapat at Tutu ing makasake uling makatuliran ing pamanatul na at pamakilaban.
Revelation	19	12	Milalablab ya mata at dakal lang korona ding makaputung king buntuk na. Makasulat ya king katawan na ing lagyu na; oneng ya ing bukud makibalu king kabaldugan na niti.
Revelation	19	13	Mitmu yang daya ing imalan na. Ing lagyung yayaus da: Ing Amanu na ning Dios.
Revelation	19	14	Tutukian de ring sundalus na ning banua a makaimalan malinis at maputing tela, at makasake la naman karing kabayung maputi.
Revelation	19	15	Ating espadang mataram a lulual king asbuk na. Gagamitan ne iti ban ibagsak na la ding bansa. At sakupan na la king kapamilatan na ning palupalung bakal at payagusan na ibat king pipamaslan ubas ing alak na ning mua na ning Dios a Mayupayang tutu.
Revelation	19	16	Makasulat ya king imalan na at king puad na ing lagyung Ari da ring sablang ari at Ginu da ring sablang ginu.
Revelation	19	17	Ikit kia naman ing metung a anghel a makatalakad king aldo. Kukulaitan na la ding ayup. Ngana, Me ko keni at mitipun-tipun kayu para king maragul nang bangketi ning Dios!
Revelation	19	18	Me ko keni at kanan yu ing laman da ring ari, heneral, ding sundalus, ding kabayu, at ding makasake karela; kanan yu ing laman ding sablang tau, ipus at malaya, marangal at alang dangalan!
Revelation	19	19	At ikit ke ing animal a mabagsik, ding ari na ning yatu, at ding karelang sundalus. Makatipun la ban labanan de ing makasake king kabayu at ding sundalus na.
Revelation	19	20	Merakap ya ing animal a mabagsik at ing e tutung propetang dinapat milagru arap na. (Deting milagru ilang ginamit na king pamaglinlang karing taung ating tatak ning animal a mabagsik at karing sinamba king larawan na.) Inugse da lang mabie deting adua king dagat-dagatan ning api at ning milalablab a asupri.
Revelation	19	21	Mete la ding sundalus dang mitagan king espadang lulual king asbuk na nitang makasake king kabayu. At kinabsi la ding sablang ayup a mengan karing bangke ra.
Revelation	2	1	Isulat mu iti king anghel na ning iglesia karin Efeso: Iti ya ing pasabi na nitang tatalan karing pitung batuin king wanan nang gamat at lalakad libutad da ring pitung gintung tumpakan-sulu.
Revelation	2	2	Balu ku ing depat mu, ing kapagalan mu at kapibabatan king pamakiarap mung kasakitan. Balu ku king e mu peintulut ing e mayap. Balu ku king sibukan mu la ding sasabing apostol la at apatunayan mu king e la tune apostol.
Revelation	2	3	Mapibabata ka at pekiarapan mu ing dakal a kasakitan king mitmung tetagan alang-alang kanaku at e ka sinawa.
Revelation	2	4	Oneng ing paginakit ku keka ya iti: merimla ing lugud mu kanaku; e na na kalupa ning sadia.
Revelation	2	5	E mu kakalinguan ing sadia mung kabilian. Sumisi ka at gumulut king e mayap mung dapat. Balikan mu ing sadia mung dapat a mayap. Nung e ka sumisi, datang ku at ilako ke ing tumpakan mung sulu.
Revelation	2	6	Iti naman ing apupuri ku keka: pikakasaman mung kalupa ku ing gagawan da ring Nicolaita.
Revelation	2	7	Nung atin kang balugbug, pakiramdaman mu ing sasabian na ning Espiritu karing iglesia! Ibie ku karing magtagumpe ing katuliran mangan king bunga na ning tanaman ning bie a atyu king Hardin ning Dios.
Revelation	2	8	Isulat mu iti king anghel na ning iglesia karin Esmirna: Iti ya ing pasabi na nitang mumuna at katataulian, ing mete at mebie pasibayu.
Revelation	2	9	Balu ku ing kapagsubukan a daralanan mu. Balu ku king pakakalulu ka, oneng mabandi ka king tune pibandian. Balu ku ing pamanyirang puri a daraptan da keka ding magpanggap Judio; oneng king kamatutuanan kampun na lang Satanas.
Revelation	2	10	E ka mitatakutan karing kaligaligan a malapit nang mapalyari keka. Tandanan mu iti: ipasukul na la ning diablo ding mapilan kekayu. Kapagsubukan iti kekayu at magkasakit kayu kilub ding apulung aldo. Manatili kang tapat angga king kamatayan at ibie ke keka ing korona na ning bie.
Revelation	2	11	Nung atin kang balugbug, pakiramdaman mu ing sasabian na ning Espiritu karing iglesia! E la dumalan king kaduang kamatayan ding magtagumpe.
Revelation	2	12	Isulat mu iti king anghel na ning iglesia karin Pergamo: Iti ya ing pasabi na ning tatalan king matalas a espadang adua taram.
Revelation	2	13	Balu ku king manuknangan ka king lugal nung nu ya makabili ing tronu nang Satanas. Makanyan man, manatili kang tapat kanaku. E mu tinggian ing kasalpantayanan mu kanaku inyang i Antipas a tapat kung talasuyu pete re ken king balen a panuknanganan nang Satanas.
Revelation	2	14	Oneng atin kung paginakit keka uli da reting mapilan a bage: ating mapilan a tutupad king turu nang Balaam a tinuru kang Balak para manimuna king pamikasala da ring Israelita. Uli na niti, mengan la king pamangan a miyain karing idolo, at dinapat lang pamakipangalugud.
Revelation	2	15	Atin munamang mapilan kekayu a tutupad king panaral da ring Nicolaita.
Revelation	2	16	Inya sukat kayung sumisi king pamikasala yu. Nung e kayu sumisi, puntalan da kayu king malaguang panaun at gerahan ku la ding taung deta king kapamilatan na ning espadang lulual king asbuk ku.
Revelation	2	17	Nung atin kang balugbug, makiramdam ka king sasabian na ning Espiritu karing iglesia! Karing magtagumpe, ibie ku ing makasalikut a manna a manibat banua. Ibie kia munaman king balang katau ing maputing batu nung nu ya makasulat ing metung a bayung lagyu a alang makibalu nune mu itang tanggap kaniti.
Revelation	2	18	Isulat mu iti king anghel na ning iglesia karin Tiatira: Iti ya ing sasabian na ning Anak ning Dios a ating matang milalablab anting api at bitis a anting kikinang a tangsu.
Revelation	2	19	Balu ku ing daraptan mu, ing lugud mu, katapatan, kasuyuan at kapibabatan. Balu kung maygit kesa king sadya ing daraptan mu ngeni.
Revelation	2	20	Oneng oyni ing e ku buri keka: paintulutan me i Jezebel, ing babaing migpanggap tubud na ning Dios. Pipiraitnan na la ding talasuyu ku at tuturu na lang dapat pamakipangalugud, at agkatan na lang mangan king pamangan a miyain karing idolo.
Revelation	2	21	Dininan keng sapat a panaun ban sumisi, oneng e ya bisang magbayung bie.
Revelation	2	22	Tandanan mu iti: irate ke king sakit at pati na detang akayabe na king pamakipangalugud. Dumalan lang kasakitan subali mu nung sisian da at gulutan ing pamaniapat dang e mayap kayabe na.
Revelation	2	23	Paten ku la naman ding anak na ban kanita abalu da ring sablang iglesia king aku ing susuri king pusu at isip da ring tau. Ablasan ke ing balang metung kekayu ketang depat yu.
Revelation	2	24	Oneng sasabian ku karing aliwang tau ken Tiatira a e makiramdam king e mayap nang turung Jezebel at e mebiasa king ausan dang malalam nang lihim Satanas, ala kung papusan a mabayat.
Revelation	2	25	Oneng ingatan yung masalese ing mayap a atyu kekayu angga king paniatang ku.
Revelation	2	26	King magtagumpe at makatupad king kaburian ku angga king kawakasan, ibie ku ing upayang sumakup karing sablang bansa, anti ing binie na kanaku ning Ibpa.
Revelation	2	27	Panibalan na la king kapamilatan na ning palupalung bakal at balbalan na la ding bansa antimo ing pamamalbal na karing kuran.
Revelation	2	28	Ibie kia naman karela ing batuin na ning abak.
Revelation	2	29	Nung atin kang balugbug, pakiramdaman mu ing sasabian na ning Espiritu karing iglesia!
Revelation	20	1	Kanita ikit ke ing anghel a titipang ibat banua. Tatalnan ne ing metung a maragul a kadena at ing susi na ning kalalalaman na ning yatu.
Revelation	20	2	Dekap ne ing dragon, itang ubingan king minunang panaun, ing diablo o Satanas. Ginapus ne iti kilub da ring libung banua.
Revelation	20	3	Inugse ne niting anghel king kalalalaman na ning yatu at saka ne sinusi at tetakan ing pasbul ban e ne makalual at makapaglinlang pa karing bansa anggang e mapupus ing libung banua. Kalabas da reting banua ibulus ya kilub na ning saguling panaun.
Revelation	20	4	Menakit ku namang dakal a tronu. At mirinan lang kapaintulutan matul ding makalukluk karing tronu. Ikit ku la ding kaladua da ring pete ra uli na ning pamagpatutu ra kang Jesus at karing amanu na ning Dios. E la sinamba deti king animal a mabagsik o king larawan na ni tinanggap king tatak na karing karelang kanuan o gamat. Mebie lang pasibayu ban mag-aring kayabe nang Cristo kilub ding libung banua.
Revelation	20	5	Iti ya ing mumunang pamipasubling mebie karing mete. (E la subling mie ding mitagan anggang e la mapupus ding libung banua.)
Revelation	20	6	Mapalad la at banal ding miyabe king mumunang pangasubling mebie. Ala neng upaya karela ing kaduang kamatayan; maging pari na la ning Dios at ning Cristo at mag-ari lang kayabe na kilub ding libung banua.
Revelation	20	7	Kaybat da ring libung banua mabulus ya i Satanas.
Revelation	20	8	Lumual ya ban linlangan na la ding bansa king mabilug a yatu; ngana wari, ing Gog at ing Magog. Tipunan na la at ituki king pamakilaban. Kasing dakal na la ning balas king pampang ning dagat ding sundalus na.
Revelation	20	9	Minta la king miyayaliwang suluk na ning yatu at kibkuban de ing kampu da ring pinili na ning Dios at ing pakamalan nang siudad. Oneng dinatang ing api a ibat banua at mesilab la ngan.
Revelation	20	10	At miyugse ya ing diablong miglinlang karela king dagat-dagatan na ning api at asupri a piyugsiyanan munaman king animal a mabagsik at king e tutung propeta; miyabe-abe lang miparusan karin aldo't bengi angga king kapilan pa man.
Revelation	20	11	Kaybat na nita, ikit ke ing metung a maragul a tronu'ng maputi at ing makalukluk karin. Mebating la king arapan na ing banua at ing yatu at e na la bitasang meyakit.
Revelation	20	12	At ikit ku lang makatalakad arap ning tronu ding mete, marangal at alang dangalan at mibuklat la ding libru. Mibuklat ya naman ing metung pang libru, ing libru ning bie. Miyatulan la ding mete agpang ketang depat da antimo ing makasulat karing libru.
Revelation	20	13	Sinuka na la ning dagat ding mete a atyu king dagat. Pepalual na la naman ning Kamatayan at ning Hades ding mete a atyu karela. Miyatulan la ngan ketang depat da.
Revelation	20	14	Miyugse ya ing Kamatayan at ing Hades king dagat-dagatan na ning api. (Iting dagat-dagatan na ning api ya ing kaduang kamatayan.)
Revelation	20	15	Miyugse ya king dagat-dagatan na ning api ing ninumang e makasulat a lagyu king libru na ning bie.
Revelation	21	1	Kanita ikit ke ing metung a bayung banua at ing metung a bayung yatu. Ala ne ing sadiang banua at yatu; ala nia naman ing dagat.
Revelation	21	2	At ikit ke ing Banal a Siudad, ing bayung Jerusalem, titipa yang ibat banua, ibat ya king Dios. Anti ya king babaing kakasal; makagayak ya ban salubung king lalaking maging asawa na.
Revelation	21	3	Kabud-abud dimdam ke ing masikan a siwalang ibat king tronu. Ngana, Ngeni, ing tuknangan na ning Dios atyu libutad da ring tau! Manuknangan yang kayabe da ring tau at maging balen na la. Akayabe re ing Dios at ya ing maging Dios da.
Revelation	21	4	Pulisan na ing lua karing mata ra. Mawala na ing kamatayan, ing kalungkutan, ing tangis, at ing kaplas, uling linipas na la ding bage matua.
Revelation	21	5	Nganang sinabi nitang makalukluk king tronu, Ngeni, ibayu ku ing sablang bage! At ngana kanaku, Isulat mu: Tutu at malyaring asahan ing sinabi ku.
Revelation	21	6	Ngana pang sinabi, Metupad na! Aku ing Alpha at ing Omega, ing mumuna at katataulian. Ibie kung alang bayad king ninumang kakau ing danum ning sibul ning bie.
Revelation	21	7	Iti ya ing tanggapan na ning magtagumpe: Aku ing maging Dios na at ya ing maging anak ku.
Revelation	21	8	Oneng makatakut ing miras karing duag, karing taksil, karing magpasasa king e mayap, karing makamate tau, karing makipangalugud, karing mangkukulam, karing sasambang idolo, at karing sablang malaram. Miyugse la king dagat-dagatan na ning api at asupri; ing kaduang kamatayan.
Revelation	21	9	Linapit ya kanaku ing metung karing pitung anghel a ating pitung silyo mitmu karing pitung tauling salut. Ngana, Mekeni at ipakit ke keka ing Babaing maging asawa na ning Kordero.
Revelation	21	10	Liban na ku ning Espiritu at inatad na ku ning anghel king babo na ning metung a matas a bunduk. Pepakit ne kanaku ing Jerusalem, ing Banal a Siudad a titipa manibat banua at ibat king Dios.
Revelation	21	11	Maslag ya iti uli na ning kaligayan na ning Dios; kikislap yang anting maulagang batu, anting haspe at malino yang anti ing kristal.
Revelation	21	12	Makapal ya at matas a pader at atin yang labing aduang pasbul a ating bante anghel king balang metung. Makasulat la karing pasbul ding lagyu da ring labing aduang lahi na ning Israel.
Revelation	21	13	Ating atlung pasbul king dane aslagan, atlu king bandang mauli, atlu king bandang norti, at atlu king bandang albugan.
Revelation	21	14	Atin yang labing aduang batung pundasyun ing pader na ning siudad, at makasulat la kareti ding lagyu da ring labing aduang apostol na ning Kordero.
Revelation	21	15	Atin yang tatalnan a gintung panyukad ing anghel a migsalita kanaku ban sukdan ne ing siudad, ding pasbul, at ing pader na.
Revelation	21	16	Paraparehu ya sukad ing siudad; nung makananu ya kaba, makanyan ya naman kalapad. Sikdan ne ning anghel ing siudad; aduang libu at apat a ralan a kilometru ya ing kaba na at lapad at katas.
Revelation	21	17	Sikdan nia naman ing pader; aduang dalan at labing anam yang talampakan king katas agpang king paniukad.
Revelation	21	18	Batu yang haspe ing pader, at megawa ya ing siudad king purung gintu a maslag anting kristal.
Revelation	21	19	Mipalamutian la karing miyayaliwang mangamal a batu ding pundasyun na ning pader. Haspe ya ing mumuna, safiro ya ing kadua, kalsedonia ya ing katlu, esmeralda ne man ing kapat, at
Revelation	21	20	onyx ya ing kalima, sardio ya ing kanam, krisolito ya ing kapitu, berilu ya ing kawalu, topasyo ya ing kasiam, krisoprasyo ya ing kapulu, hasinto ya ing kalabing metung, ametista ya ing kalabing adua.
Revelation	21	21	Perlas la ding labing aduang pasbul; megawa ya ing balang metung king metung mung perlas. Puru yang gintu ing dalan na ning siudad at malino yang anting kristal.
Revelation	21	22	Ala kung ikit a templo king siudad uling ing Ginung Dios a Mayupayang tutu at ing Kordero ilang peka Templo ra karin.
Revelation	21	23	E ne kailangan ing aldo o bulan ban aslagan ne ing siudad uling saslag karin ing ligaya na ning Dios at ing Kordero ya ing sulu.
Revelation	21	24	Lalakad la ding sablang tau king aslag na at karin da idala ding ari na ning yatu ing karelang pibandian.
Revelation	21	25	E la misara patingapun ding pasbul na uling ala nang bengi karin.
Revelation	21	26	Idala ra king siudad ing pibandian da at ligaya da ring bansa.
Revelation	21	27	Oneng e milub karin ing nanumang bage marinat, ing darapat makasumami o kalaraman. Deta mung makasulat a lagyu king libru na ning bie a ingatan na ning Kordero ila mung bukud milub king siudad.
Revelation	22	1	Kanita pepakit nia naman kanaku ning anghel ing ilug a babie bie. Malino anting kristal ing danum na uling manibatan king tronu na ning Dios at ning Kordero.
Revelation	22	2	Mamagus libutad ning dalan na ning siudad. Ding mingatbang pampang ning ilug atin lang tunggalan a tanaman a babie bie. Mamunga la balang bulan, at panulu la ding bulung da karing sakit da ring bansa.
Revelation	22	3	Ala nang bage misumpa a mayakit pa karin. Atyu ya karin ing tronu na ning Dios at ning Kordero at samban de karin ding talasuyu na.
Revelation	22	4	Akit de ing lupa na at misulat ya ing lagyu na karing kanuan da.
Revelation	22	5	E na mika bengi karin. At e na la mangailangan sulu o aslag na ning aldo, uling dinan na lang sulu ning Ginung Dios at mag-ari lang alang kapupusan.
Revelation	22	6	At sinabi na kanaku ning anghel, Tutu la at malyaring asahan deting amanu. Ing Ginung Dios a babie king Espiritu na karing propeta ya ing mitubud king anghel na ban ipakit karing talasuyu na ding bage a mapalyari king lalung malaguang panaun.
Revelation	22	7	Nganang Jesus, Makiramdam kayu! Daratang na ku! Mapalad la ding tutupad karing ula a makalaman kaniting libru!
Revelation	22	8	Aku, i Juan, ing mekaramdam at menakit kareting bage. Kaybat kung dimdam at ikit ing sabla, migsakab ku ba kung samba king arap ning anghel a pepakit kanaku kareting bage.
Revelation	22	9	Oneng sinabi na, E mu sukat gawan yan! Uling talasuyu kung kalupa mu at kalupa da ring kapatad mung propeta at ding sablang tutupad karing amanung atyu keting libru. Ing Dios ya ing samban mu!
Revelation	22	10	Ngana pa kanaku, E mu la sa lilihim deting ula a atyu keting libru uling malapit na lang mapalyari.
Revelation	22	11	Isundu na ning e mayap a tau ing dapat nang kasalanan, ing marinat king marinat nang pamibiebie; oneng ing mayap a tau isundu na ing pamagpakakayap na, at ing banal ing lalung pamagpakabanal na.
Revelation	22	12	Nganang Jesus, Makiramdam kayu! Malapit na kung datang! Darala ku la ding ablas a ibie ku king balang tau agpang ketang depat na!
Revelation	22	13	Aku ing Alpha at ing Omega, ing mumuna at ing katataulian, ing kapupurmeruan at ing kawakasan.
Revelation	22	14	Mapalad la detang pipipian da ing karelang imalan uling mirinan lang karapatan lungub king siudad at mangan karing bunga na ning tanaman a babie bie.
Revelation	22	15	Oneng malakuan la king lual na ning siudad ding sakim, ding mangkukulam, ding makipangalugud, ding makamate tau, ding sasambang dios-diosan, at ding maburi at magsalita king kalaraman.
Revelation	22	16	Aku, i Jesus, ing mitubud king kanakung anghel ban sabian na la deting bage kekayung atyu karing iglesia. Ibat ku king pamilya nang David; aku ing masalang tala ning abak.
Revelation	22	17	Ngana ning Espiritu at ning Babaing kakasal, Mekeni! Ding sablang makaramdam kaniti kailangan ing sabian da naman, Mekeni! Ing ninumang kakau, lumapit ya; paburen yeng kuma ing bisa king danum a babie bie. Iti alang bayad.
Revelation	22	18	Aku, i Juan, ing babie babala king ninumang makaramdam king ula a makasulat keting libru: ing ninumang mandagdag king laman na niting libru, dagdagan na naman ning Dios ing parusa na karing salut a makasulat keting libru.
Revelation	22	19	At ing ninumang ating ilako karing ula a makasulat, ilako na naman ning Dios ing karapatan na king bunga na ning tanaman a babie bie at king Banal a Siudad a mababanggit keting libru.
Revelation	22	20	Ing patutu kareting bage sasabian na, Wa, tutu! Malapit na kung datang! Amen. Datang na ka sa, O Ginung Jesus!
Revelation	22	21	Ing grasya na ning Ginung Jesus manatili karing sabla.
Revelation	3	1	Isulat mu iti king anghel na ning iglesia karin Sardis: Iti ya ing sasabian na nitang ating pitung espiritu na ning Dios at ating pitung batuin. Balu ku ing daraptan mu. Balu ku king isipan da king mabie ka; oneng king kamatutuanan mete ka.
Revelation	3	2	Inya migising ka at biayan mu la ding bage makatagan keka bayu la mibalausnan mate. Akakit ku king e la pa ganap ding bage depat mu king arap ning kanakung Dios.
Revelation	3	3	Inya ganakan mu nung makananu mu lang tinggap ding aral a dimdam mu. Tuparan mu la deti at sisian mu ing kekang pamikasala. Nung e ka migising, datang kung anting mapanakoking oras a e mu balu.
Revelation	3	4	Makanyan man ating mapilan ken king Sardis a miningat malinis king imalan da; inya maging kayabe ku la deti king pamag-imalan maputi uling karapatdapat la.
Revelation	3	5	Mipaimalanan lang maputi ding magtagumpe at e ku la ilako ding lagyu ra king libru na ning bie. Kilalanan ku ing kanaku la king arap ning Ibpa ku at king arap ding anghel na.
Revelation	3	6	Nung atin kang balugbug, pakiramdaman mu ing sasabian na ning Espiritu karing iglesia!
Revelation	3	7	Isulat mu iti king anghel na ning iglesia karin Filadelfia: Iti ya ing sasabian na nitang banal at apagkatiwalan, ing tatalan king susi nang David; alang makasara king nanumang ibuklat na at alang makabuklat king nanumang isara na.
Revelation	3	8	Balu ku ing kekang dapat; balu ku king ditak mu ing agyu mu, oneng tiparan mu ing turu ku at meging tapat ka kanaku. Uli na niti, biklat ke ing metung a pasbul king arapan mu at ala metung mang makasara kaniti.
Revelation	3	9	Pakiramdaman mu iti: palapitan ku la at pasikloran arap mu ding kampun nang Satanas, ding malaram at magpanggap Judio, ban abalu ra king kaluguran da ka.
Revelation	3	10	Uling tiparan mung mitmung kapibabatan ing utus ku, ingatan da ka potang datang na ing oras ning kapagsubukan karing sablang tau keti king yatu.
Revelation	3	11	Datang ku king malaguang panaun. Ingatan mu ing mayap a atyu keka ban e na asamsam ning ninuman ing kekang korona.
Revelation	3	12	Gawan keng matibe asias king Templo na ning kanakung Dios ing magtagumpe at manatili ya karin kapilan man. Isulat ke keya ing lagyu na ning kanakung Dios at ing lagyu na ning siudad ning kanakung Dios, ing bayung Jerusalem a kuldas king banua ibat king kanakung Dios. Isulat kia naman keya ing bayu kung lagyu.
Revelation	3	13	Nung atin kang balugbug, pakiramdaman mu ing sasabian na ning Espiritu karing iglesia!
Revelation	3	14	Isulat mu iti king anghel na ning iglesia karin Laodicea: Iti ya ing sasabian na nitang maki lagyung Amen, ing tapat at tune testigu, ing penibatan na ning sablang lelang ning Dios.
Revelation	3	15	Balu ku ing depat mu. E ka marimla ni mapali. Sana marimla ka o kaya mapali!
Revelation	3	16	Uling maligamgam ka, isuka ra ka!
Revelation	3	17	Sasabian mu, Mabandi ku at labis-labis king sablang bage! Oneng e mu balu king tutu kang gipit at makalunus! Kalulu ka, lubas, at bulag.
Revelation	3	18	Inya tuturu ku keka king sali kang purung gintu kanaku ban tune kang maging mabandi. Sali ka namang maputing imalan ban mitakpan ing makarine mung kalubasan at sali kang panulung mata ban manakit ka.
Revelation	3	19	Sasabianan ku la at didisiplinan ding sablang kaluguran ku. Inya magkapilit ka at sisian ing kasalanan mu.
Revelation	3	20	Lawan mu, makatalakad ku arap ning pasbul at tutuktuk; nung pakiramdaman na ning ninuman ing siwala ku at ibuklat ne ing pasbul, malaus ku king bale na at ya ampon aku miyabe kaming mangan.
Revelation	3	21	Lukluk yang kayabe ku king tronu ku ing magtagumpe, nung makananung migtagumpe ku at ngeni makalukluk kayabe nang Ibpa ku king tronu na.
Revelation	3	22	Nung atin kang balugbug, pakiramdaman mu ing sasabian na ning Espiritu karing iglesia!
Revelation	4	1	Kaybat na nita, aliwa ne mang bage ing ikit ku. Ikit ke karin banua ing metung a makabuklat a pasbul. At pasibayu keng dimdam ing siwala a kalupa na ning trumpeta. Ngana, Manik ka keni at ipakit ku la keka ding bage mapalyari king daratang a panaun.
Revelation	4	2	Kanita mu rin liban na ku ning Espiritu. At ikit ke king banua ing metung a tronu at ing makalukluk karin.
Revelation	4	3	Maslag ya lupa a kawangis ne ning batung haspe at rubi. Ating metung a pinanaring kule esmeralda king paligid na ning tronu.
Revelation	4	4	Makapadurut la king tronu ding aduang pulu't apat pang tronu a luklukan da ring aduang pulu't apat a makatua. Makaimalan lang maputi at maka koronang gintu.
Revelation	4	5	Lulual king tronu ing kildap, ing alingongo, at ing duldul. Ating pitung milalablab a sulu arap ning tronu; ila deti ring pitu nang espiritu ning Dios.
Revelation	4	6	Arap ning tronu, ating balamu dagat a kristal a kasing lino na ning salamin. Karing balang suluk na ning tronu makapadurut la ding apat a mabie lelangan a ating mata king arap at king gulut.
Revelation	4	7	Lulupa yang leon ing mumunang mabie lelangan, kalupa yang baka ing kadua, kalupa yang tau ing katlu, at ing kapat kalupa yang susulapo agila.
Revelation	4	8	Tianam la pakpak ding apat a mabie lelangan; mitmu yang mata kilub at lual ing balang metung karela. Aldo't bengi ala lang tuknang magkanta. Ngara, Banal, banal, banal ya ing Ginung Dios a Mayupaya king sabla, ing Dios napun, ngeni at king daratang a panaun.
Revelation	4	9	At kabang magkanta lang kapurian, parangal, at kapasalamatan king makalukluk king tronu, ing mabie kapilan pa man,
Revelation	4	10	ding aduang pulu't apat a makatua naman magsakab la king arap ning tronu at sasamban de itang makalukluk karin, ing mabie kapilan pa man. Yayain da la ring korona da arap ning tronu at sasabian da,
Revelation	4	11	Kekaming Ginu at Dios! Karapatdapat kang tanggap kapurian, dangal at upaya. Uling ika ing linalang karing sablang bage at lelangan mu la, at dininan bie ketang kekang kaburian.
Revelation	5	1	At ikit ke ing metung a libru king wanan nang gamat nitang makalukluk king tronu. Ating makasulat misusumangid kaniting libru, at atin yang pitung tatak.
Revelation	5	2	At ikit ke ing metung a mayupayang anghel; magsalita ya king masikan a siwala. Ngana, Ninu ing karapatdapat sumira karing pitung tatak at mibuklat kaniting libru?
Revelation	5	3	Oneng ala metung man king banua, king yatu o lalam ning yatu a makabuklat at makalawe kilub ning libru.
Revelation	5	4	Menangis kung kapaitpaitan uling alang karapatdapat muklat king libru at lumawe king laman na niti.
Revelation	5	5	Kanita sinabi na kanaku ning metung karing makatua, E ka kikiak. Lawan mu! Ing Leon a ibat king lahi nang Juda, ing Anak nang David, ya ing migtagumpe at karapatdapat sumira karing pitung tatak at muklat king libru.
Revelation	5	6	Kaybat na nita, ikit keng makatalakad ing metung a Kordero king pilatan ning tronu at ding apat a mabie lelangan ampon ding makatua. Anti yang mete ing Kordero. Atin yang pitung sagu at pitung mata iting Kordero. Ila deti ring pitung espiritu na ning Dios a tinubud na king mabilug a yatu.
Revelation	5	7	Linapit ya ing Kordero at kinua ne ing librung tatalnan na king wanan nang gamat nitang makalukluk king tronu.
Revelation	5	8	Inyang ikua na ne ing libru, migsakab la arap na ding apat a mabie lelangan at ding aduang pulu't apat a makatua. Ing balang metung karela atin yang alpa at silyo gintu a mitmung insenso, ing panalangin da ring taung pinili na ning Dios.
Revelation	5	9	Kinta de ing bayung kanta. Ngara, Ika ing karapatdapat kuma king libru, at mibuklat karing tatak na. Uling pete ra ka at king kapamilatan na ning kekang kamatayan keka lang linigtas para king Dios ding taung manibat king balang lahi, salita, balen, at bansa.
Revelation	5	10	Gewa mong metung a kayarian ding pari para sumuyu king kekatamung Dios, at ilang mag-ari king yatu.
Revelation	5	11	Pasibayu kung linawe at dimdam ku ing siwala da ring dakal at laksa-laksang anghel! Makapadurut la king tronu, karing apat a mabie lelangan at karing makatua.
Revelation	5	12	Ngarang magkantang masikan, Ing Korderong pete ra karapatdapat yang tanggap upaya, pibandian, kabiasnan, at sikanan, dangal, ligaya, at kapurian!
Revelation	5	13	At dimdam ku lang magkanta ding lelangan a atyu banua, king yatu, king lalam ning yatu, at ding atyu king dagat, ding sablang lelangan king mabilug a sikluban, King makalukluk king tronu at king Kordero, miyabie ing dangal, ligaya, kapurian, at upaya angga king kapilan pa man!
Revelation	5	14	Ngarang mekibat ding apat a mabie lelangan, Amen! At migsakab la ding makatua at simban de.
Revelation	6	1	Ikit keng biklat ne ning Kordero ing mumuna karing pitung tatak ning libru at dimdam keng migsalitang kasing sikan na ning duldul ing metung karing apat a mabie lelangan. Ngana, Mekeni!
Revelation	6	2	Linawe ku at ating linto metung a maputing kabayu at atin yang tatalnan a pana ing makasake. Dininan deng korona at meko yang anting sundalus a makagayak para king pamakilaban.
Revelation	6	3	Inyang biklat ne ning Kordero ing kaduang tatak, dimdam keng migsalita ing kaduang mabie lelangan. Ngana, Mekeni!
Revelation	6	4	Metung ne namang malutung kabayu ing linto. Dininan deng kayupayan ing makasake king kabayu ban pagumpisan na ing gera king yatu at mipatayan la ding tau. Metung yang espadang maragul ing binie ra keya.
Revelation	6	5	Inyang biklat ne ning Kordero ing katlung tatak, dimdam keng migsalita ing katlung mabie lelangan. Ngana, Mekeni! Metung yang kabayung matuling ing ikit ku at atin yang tatalnan a timbangan ing makasake.
Revelation	6	6	Atin kung dimdam a siwala a kalupa na ning siwalang ibat king libutad ding apat a mabie lelangan. Ngana, Katakal mung trigu ing asali na ning upa king patingapun a pamagobra, at atlung katakal a sebada ing asali na ning upa king patingapun a pamagobra. Oneng e mu sisiran ing larung olibo at ing alak!
Revelation	6	7	Inyang biklat ne ning Kordero ing kapat a tatak, dimdam keng migsalita ing kapat a mabie lelangan. Ngana, Mekeni!
Revelation	6	8	Ing ikit ku kabayu ne mang maputla kule. Kamatayan ing lagyu na ning makasake at tuki-tukian ne ning Hades. Dininan da lang upaya king kapat nang dake ning yatu ban makamate king kapamilatan na ning espada, danup, sakit at karing mabagsik a animal.
Revelation	6	9	Inyang biklat ne ning Kordero ing kalimang tatak, ikit ku la king lalam ning altar ding pete ra uli na ning amanu na ning Dios at uli na ning tapat dang pamipatutu kaniti.
Revelation	6	10	Ngarang sinabing masikan, O Ginung Mayupaya, banal at tapat! Kapilan mu la ukuman at parusan ding taung mekamate kekami?
Revelation	6	11	Mirinan yang maputing imalan ing balang metung karela. At sinabi ra karela ing magpaynawa la king ditak pang panaun anggang e miganap ing bilang da ring karelang kapatad at kayabe rang susuyu kang Cristo a paten da namang kalupa ra.
Revelation	6	12	Inyang biklat ne ning Kordero ing kanam a tatak, minayun masikan, meging matuling yang anti ing imalan da ring magpaldas ing aldo, meging malutu yang anting daya ing bulan.
Revelation	6	13	Mebaldug la ding batuin na ning banua a antimo ing pangabaldug da ring bungang bubut ning tanaman a higera neng mamangin masikan.
Revelation	6	14	Mitda ya ing banua antimo ing librung biglang misara at miyalis la ding bunduk at pulu king lugal da.
Revelation	6	15	Sinalikut la karing kueba at karing siwang da ring batu at bunduk ding sablang ari na ning yatu, ding lalaking marangal, ding heneral, ding mabandi, ding mayupaya, ding sablang tau, ding ipus o malaya.
Revelation	6	16	At sinabi ra karing bunduk at karing batu, Tambunan yu kami ban e mi ya akit a lupa itang makalukluk king tronu at ban e na ke dasnan ning mabagsik nang mua ning Kordero!
Revelation	6	17	Uling dinatang ne ing marangal nang aldo ning karelang mua at ninu mo ing malyaring marap kaniti?
Revelation	7	1	Kaybat na nita, ikit ku la ding apat a anghel; makatalakad la karing apat nang suluk ning yatu. Pipigilan da la ring apat nang angin ning yatu ban e pa mu mangin king yatu o king dagat o king isanu mang tanaman.
Revelation	7	2	At ikit keng mumukiat king aslagan ing metung pang anghel; darala ne ing panatak na ning Dios a mabie. Kinulait yang masikan karing apat a anghel a dininan na nang upaya ning Dios ban manyira king yatu at king dagat.
Revelation	7	3	Ngana niting anghel, E ye pa sisiran ing yatu o ing dagat o ding tanaman anggang e la mitatakan king kanuan ding talasuyu na ning kekatamung Dios.
Revelation	7	4	At sinabi na kanaku ing bilang da ring mitatakan; dinalan apat apulu't apat a libu a ibat karing lahi nang Israel:
Revelation	7	5	king lahi nang Juda, labing aduang libu la ding mitatakan; king lahi nang Ruben, labing aduang libu la ding mitatakan; king lahi nang Gad, labing aduang libu la ding mitatakan;
Revelation	7	6	king lahi nang Aser, labing aduang libu la ding mitatakan; king lahi nang Neftali, labing aduang libu la ding mitatakan; king lahi nang Manase, labing aduang libu la ding mitatakan;
Revelation	7	7	king lahi nang Simeon, labing aduang libu la ding mitatakan; king lahi nang Levi, labing aduang libu la ding mitatakan; king lahi nang Isacar, labing aduang libu la ding mitatakan;
Revelation	7	8	king lahi nang Zebulun, labing aduang libu la ding mitatakan; king lahi nang Jose, labing aduang libu la ding mitatakan; at king lahi nang Benjamin, labing aduang libu la ding mitatakan.
Revelation	7	9	Kaybat na nita, ikit ku la ding tutung dakal a tau; e na la abilang ning ninuman king karakal da! Ibat la deti king balang bansa at lahi, balen at salita. Makatalakad la arap ning tronu at ning Kordero. Makaimalan lang makaba at maputi at atin yang tatalnan a sangang palma ing balang metung.
Revelation	7	10	Ngarang agnan-agnan migsalitang masikan, Ing kekaming pangaligtas ibat king Dios a makalukluk king tronu at king Kordero!
Revelation	7	11	Tinalakad la ding sablang anghel a makapadurut king tronu, karing makatua at karing apat a mabie lelangan. At migsakab la ngan arap ning tronu at sinamba la king Dios.
Revelation	7	12	Ngara, Amen! Kapurian, ligaya, kabiasnan, kapasalamatan, dangalan, upaya, at sikanan ing karapatdapat king kekatamung Dios king kapilan pa man! Amen!
Revelation	7	13	Nganang mengutang kanaku ning metung karing makatua, Ninu deting makaimalan maputi at nu la menibatan?
Revelation	7	14	Pekibat ku, E ku pu balu, ginu. Ikayu pu ing makibalu. Ngana kanaku, Ila deti ring migtagumpe king maragul a pangalupig. Pinipi ra at pepalto puti ing imalan da king kapamilatan na ning daya ning Kordero.
Revelation	7	15	Iti ya ing sangkan nung inya atyu la king arap ning tronu ning Dios, at susuyu la king Dios aldo't bengi king templo na. At ing makalukluk king tronu ya ing matnube karela.
Revelation	7	16	E na la dumanup ni kumau kapilan man; e na la mibilad pa king pali ning aldo o mapaltus king isanu mang pali.
Revelation	7	17	Uling ing Kordero a atyu libutad ning tronu ya ing maging pastul da, at idala na la karing sibul ning danum a babie bie, at pulisan nang lubus ning Dios ing lua karing mata ra.
Revelation	8	1	Inyang sinira ne ning Kordero ing kapitung tatak, mika katahimikan king banua kilub ning halus kapitnang oras.
Revelation	8	2	At ikit ku la ding pitung anghel a makatalakad arap ning Dios. Dininan da lang tungga-tunggalan a trumpeta.
Revelation	8	3	Dinatang ya ing metung pang anghel. Magdala yang insensaryung gintu at tinalakad ya arap ning altar. Mirinan yang dakal a insenso ban iyain na iting kayabe da ring panalangin da ring sablang pinili na ning Dios babo ning gintung altar a atyu arap ning tronu.
Revelation	8	4	Ibat king gamat na ning anghel, minukiat ing asuk ning insenso arap ning Dios a kayabe ning panalangin da ring pinili na ning Dios.
Revelation	8	5	Kaybat na nita, kinua ne ning anghel ing insensaryu, at kitmuan neng aping ibat king altar, at inatsa ne king yatu. At sinalisi ing duldul, inge, kildap, at ayun.
Revelation	8	6	Migsadia la ding pitung anghel ban tiupan da la ring trumpeta da.
Revelation	8	7	Inyang tiniupan ne ning mumunang anghel ing trumpeta na, minuran yelu at api a ating samut daya. Menabu iti king yatu, at mesilab ya ing katlu nang dake ning yatu ing katlung dake karing tanaman, at ing sablang sagiwang dikut.
Revelation	8	8	Inyang tiniupan ne ning kaduang anghel ing trumpeta na, menabu ya king dagat ing metung a balamu maragul a bunduk a mitatau. Meging daya ing katlung dake ning dagat,
Revelation	8	9	mete la ding katlung dake karing mabibie lelangan karin at mesira la ding katlung dake karing barku king dagat.
Revelation	8	10	Inyang tiniupan ne ning katlung anghel ing trumpeta na, menabu yang ibat banua ing metung a maragul a batuin. Mitatau yang anting sulu at digpa ya karing katlung dake karing ilug at karing sibul.
Revelation	8	11	(Kapaitan ing lagyu na niting batuin.) Mepait ing katlung dake na ning danum at dakal lang mete karing tau uli na ning pamaninum da kaniti.
Revelation	8	12	Inyang tiniupan ne ning kapat a anghel ing trumpeta na, mepinsala ya ing katlu nang dake na ning aldo, ning bulan, at ding batuin. Inya milako ing katlung dake ning karelang aslag. Meralumdum ya ing katlung dake na ning patingapun, at lalu yang meralumdum ing katlung dake na ning bengi.
Revelation	8	13	Kaybat na nita, ikit keng sinulapo ing agila king banua at dimdam kung kukulait na, Makasindak ing miras karing sablang atyu king yatu kabud tiupan da la ring atlung anghel ding trumpeta da!
Revelation	9	1	Inyang tiniupan ne ning kalimang anghel ing trumpeta na, ikit keng menabu king gabun ing metung a batuin a ibat banua. Miyabie ya kaniting batuin ing susi na ning malalam a bangin.
Revelation	9	2	Biklat ne ning batuin ing bangin; linual ing makapal a asuk a kalupa na ning asuk ning maragul a ornu. Uli na ning asuk, meralumdum ya ing aldo at ing makapaligid.
Revelation	9	3	Memaglual la ding durun uli na ning asuk at leganapan de ing yatu. Mirinan lang upayang makapanasakit deting durun antimo ding alakdan.
Revelation	9	4	Mipanabilin karela king e ra sisiran ing dikut o ding tanaman o ing isanu mang tanaman. Ding sukat dang panasakitan ila ding taung e mimarkan kanuan king tatak na ning Dios.
Revelation	9	5	Ala lang kapaintulutan makamate kareting tau; nune pasakitan da la mu kilub ding limang bulan. Anting ket alakdan ing pamanasakit da.
Revelation	9	6	Kilub da reting bulan panintunan da ing kamatayan, oneng e ra akit; buri da ing mate na la sana, oneng dumayu karela ing kamatayan.
Revelation	9	7	Mengari lang kabayung makasadia king pamakilaban ding durun; atin lang balamu koronang gintu king buntuk at anti lang lupang tau ding lupa ra.
Revelation	9	8	Anti ing buak da ring babai ing buak da at anti lang ipan leon ding ipan da.
Revelation	9	9	Makatakap la salu king balamu baluting bakal at ing biung da ring karelang bagius anti ing biung da ring dakal a karwahe at kabayung makilaban king gera.
Revelation	9	10	Atin lang iki at sipit a kalupa da ring karing alakdan; atyu karing iki ra ing upayang makapanasakit karing tau kilub ding limang bulan.
Revelation	9	11	Ing ari da ya ing anghel a magbante king tutung malalam a bangin; Abadon ing lagyu na king salitang Hebreo, at Apolion king Griego at mangabaldugan Ing Mapanyira.
Revelation	9	12	Milabas ing mumunang sindak. Adua la pa ring datang.
Revelation	9	13	Inyang tiniupan ne ning kanam a anghel ing trumpeta na, dimdam ke ing siwala a manibat karing suluk na ning altar a gintu a atyu arap ning Dios.
Revelation	9	14	Ngana king kanam a anghel, Kalagan mu la ding apat a anghel a makagapus king maragul a Ilug ning Eufrates.
Revelation	9	15	At mekalag la ding apat a anghel ba ra lang paten ding katlung dake na ning meto ketawan. Misadia la para kaniting oras, aldo, at bulan na ning banuang iti.
Revelation	9	16	Adua lang dalan a milyun ding sundalus dang pakasake kabayu. Iti ya ing bilang a dimdam ku.
Revelation	9	17	At king vision, ikit ku la ding kabayu at ding pakasake a maki baluti king salu, malutu antimo ing api, asul antimo ing safiro at dilo antimo ing asupre. Anti lang buntuk leon ding buntuk da ring kabayu at lulual king asbuk da ing api, asuk ampon asupri.
Revelation	9	18	Megisan ya ing katlung dake na ning meto ketawan uli ra deting atlung salut: api, asuk, at asupri a lulual karing asbuk da ring kabayu.
Revelation	9	19	Atyu karing asbuk at iki da ring kabayu ing upaya da. Anti lang ubingan ding iki ra at atin lang buntuk a gagamitan da king pamanampalasan.
Revelation	9	20	E la sinisi ding mitagan karing taung e mete karing salut. E la ginulut king mismung dapat da. Sindu ra mu rin ing pamanyamba ra karing demonyu at karing larawan a gintu, pilak, tangsu, batu, at tanaman a e naman manakit ni makaramdam o makalakad.
Revelation	9	21	E ra sinisian ing karelang pamakamate, pamaglinlang, pamakipangalugud, at pamanako.
